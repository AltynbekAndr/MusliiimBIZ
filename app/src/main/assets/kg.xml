<?xml version="1.0" encoding="UTF-8"?>
<root>
<item position="0">
 ﻿Мээримдүү, Ырайымдуу Аллахтын аты менен!
</item>
<item position="0">
 Ааламдардын эгеси болгон Аллахка мактоо!
</item>
<item position="0">
 Ал Мээримдүү, Ырайымдуу.
</item>
<item position="0">
 Кыямат Күндүн падышасы.
</item>
<item position="0">
 Биз Сага гана сыйынып, Сенден гана жардам сурайбыз.
</item>
<item position="0">
 Өзүң бизди туура жолго баштагын,
</item>
<item position="0">
 (Ал жол) Сенин каарыңа калбагандар жана адашпагандарга Өзүң тартуулаган жол.
</item>
<item position="1">
 Алиф, лам, мим.
</item>
<item position="1">
 Бул китеп. Анда шек жок. Ал такыбалар үчүн туура жол.
</item>
<item position="1">
 Алар кайыпка ишенишет, намаз окушат жана Биз аларга берген ырыскылардан сарп кылышат.
</item>
<item position="1">
 Алар сага түшүрүлгөнгө да, сенден мурунку түшүрүлгөндөргө да, Акырет күнүнө да ишенишет.
</item>
<item position="1">
 Алар өздөрүнүн Эгесинин туура жолунда. Дал ошолор ийгиликке жетүүчүлөр!
</item>
<item position="1">
 Чындыгында, каапырларга эскертесиңби, же эскертпейсиңби, баары бир – алар ишенишпейт.
</item>
<item position="1">
 Аллах алардын жүрөгүн жана кулагын мөөрлөп бекитип салган, көздөрүнө парда тарткан. Аларга чоң азап бар.
</item>
<item position="1">
 Элдердин арасында кээ бирөөлөр: "Биз Аллахка жана Кыямат Күнүнө ишенебиз",- дешет. Бирок алар ишенишпейт.
</item>
<item position="1">
 Алар Аллахты жана ишенген ыймандууларды алдоого аракеттенет. Бирок алар өздөрүн гана алдашат, муну өздөрү да сезишпейт.
</item>
<item position="1">
 Алардын жүрөгүндө оору (бар). Аллах алардын оорусун дагы да күчөтөт. Жалган сүйлөгөндөрү үчүн аларга оорутуучу азап бар.
</item>
<item position="1">
 Аларга: "Жер бетинде жамандык-бузуктукту жайылтпагыла",- деп айтылса, алар: "Биз болгону жакшылык гана кылып жатабыз", – дешет.
</item>
<item position="1">
 Оо, дал ошолор жамандык-бузуктукту жайылтуучулар. Бирок аны алар сезишпейт.
</item>
<item position="1">
 Аларга: "Башкалар ишенгендей эле ишенгиле!" – деп айтылса, "Биз эмне, кем акылдар ишенгендей ишенебизби?", – дешет. Аныгында алар өздөрү кем акылдар. Бирок муну өздөрү билишпейт.
</item>
<item position="1">
 Алар ыймандууларга жолукканда: "Биз ишенебиз", – дешет. Бирок өздөрүнүн шайтандары менен өздөрүнчө калганда: "Биз силер мененбиз, тиякта болгону – тигилерди шылдыңдап жатабыз", – дешет.
</item>
<item position="1">
 Аллах аларды шылдыңдайт. Алардын адашууларын андан бетер арбытат.
</item>
<item position="1">
 Булар адашууну туура жолго сатып алгандар. Алардын соодасы кирешесиз болду жана алар туура жолдо болбоочулар.
</item>
<item position="1">
 Алар от жаккан бирөөнө окшойт: Качан (от) айлананы жарык кылган кезде Аллах анын нурун алып салды жана ал көөдөй караңгылыкта көрө албай калды.
</item>
<item position="1">
 (Булар) дүлөй, дудук, сокур жана алар туура жолго кайтышпайт.
</item>
<item position="1">
 (Алар) же асмандагы жамгырлуу булут өңдүү: Анда түнөргөн караңгылык, күн күркүрөө жана чагылган (бар), алар өлүмдөн коркуп манжаларын кулактарына тыгып алышат. Бирок, Аллах каапырларды курчап алган!
</item>
<item position="1">
 Чагылган алардын көрүүсүн (көзүн) алып кетүүгө дапдаяр: Качан "жарк" дей түшкөндө алар басып жөнөшөт, караңгыласа туруп калышат. Эгерде Аллах кааласа аларды дүлөй жана сокур кылып коймок. Акыйкатта, Аллах бардыгына кудурети жетүүчү!
</item>
<item position="1">
 Эй, адамдар! Силерди да, силерге чейинкилерди да жараткан Эгеңерге сыйынгыла! Мүмкүн силер коркоорсуңар.
</item>
<item position="1">
 Ал (Аллах) силерге Жерди килем кылып төшөдү, а асманды куруп койду. Асмандан суу жаадырып, аны менен силерге ырыскы кылып жемиштерди өстүрдү. Билип туруп, Аллахка шериктерди кошпогула.
</item>
<item position="1">
 Эгер силер Биздин пендебизге түшүрүлгөнгө шектенсеңер анда ошого окшош сүрөө келтирип бергилечи?! Эгер сөзүңөр чындык болсо Аллахдан башка өз күбөлөрүңөрдү чакыргыла.
</item>
<item position="1">
 Эгер силер муну жасай албасаңар, чынында, силер муну эч качан аткара албайсыңар. Отуну адамдар менен таштар болгон оттон (тозоктон) сактангыла! Ал каапырлар үчүн даярдалган.
</item>
<item position="1">
 Ыймандуулар жана жакшылык иш кылгандар үчүн бактар бар экенин сүйүнчүлө! Бактардын алдында дарыялар агат. Аларга ырыскы катары жемиш тартууланганда алар: "Бул бизге мурун берилип жүргөндөр", – дешет. Аларга ушуга окшоштор берилип келген. Алар үчүн анда таптаза жубайлар (болот) жана алар анда түбөлүккө калышат.
</item>
<item position="1">
 Чынында Аллах чиркей же андан чоңураак нерсени мисал келтирүүдөн уялбайт. Ыймандуулар мунун Аллахдан экендигине толук ишенишет. Ал эми каапырлар: "Бул мисал менен Аллах эмнени каалайт?" – деп айтышат. Ал (Аллах) муну менен көптөрүн адашууга жана көптөрүн туура жолго алып келет. Тек гана муну менен бузукуларды жолдон адаштырат.
</item>
<item position="1">
 Убадалашкандан кийин Аллах менен болгон келишимди бузгандар, Аллах бириктирүүнү буйурган нерсени үзгөндөр жана жер үстүндө бузуктукту жайылтуучулар, дал ушулар – зыянга учуроочулар.
</item>
<item position="1">
 Силер Аллахка кантип ишенбейсиңер? Мурун силер өлүк элеңер, Ал силерди тирилтти, анан силерди өлтүрөт, андан соң кайрадан тирилтет, анан силер Ага кайтарыласыңар.
</item>
<item position="1">
 Ал силерге Жер үстүндөгүлөрдүн баарын жаратты, андан соң асманга максат кылды, аларды жети асман кылып орноштурду. Ал бардык нерселерди Билүүчү!
</item>
<item position="1">
 Ошондо Эгең өзүнүн периштелерине: "Мен Жер үстүнө орун басар жаратамын", – деди. Алар: "Анда (жерде) бузукулук жасай турган жана кан төгө турганды жаратасыңбы? Биз сени мактоо менен аруулайбыз жана Сени улуулайбыз", – дешти. "Акыйкатта, Мен силер билбеген нерселерди билемин", (- деди Аллах).
</item>
<item position="1">
 Ал Адамга бардык нерселердин аттарын үйрөттү, анан периштелерге көрсөтүп: "Мага булардын аттарын айтып бергилечи, эгер силер туура болсоңор", - деди.
</item>
<item position="1">
 Алар айтышты: "Сени аруулайбыз! Сен өзүң бизге үйрөткөн нерселерди гана билебиз. Акыйкатта, Сен - Билүүчү жана Даанышмансың!"
</item>
<item position="1">
 Ал (Аллах) айтты: "Эй, Адам, аларга булардын аттарын атап бер". Аларга (Адам) аттарын айтып бергенде, Ал айтты: "Мен силерге Асмандарда жана Жерде болгон кайып нерселерди, силер ашкере жана жашыруун жасагандарды да билемин" деп айтпадым беле?"
</item>
<item position="1">
 Мына ошондо Биз периштелерге: "Адамга сежде кылгыла!" – дедик. Алар Иблистен башкасы Адамга сежде кылышты. Ал (Иблис) баш тартып, менменсинди, ал каапырлардан болуп калды.
</item>
<item position="1">
 Биз: "Эй, Адам, сен аялың (экөөң) Бейиштен орун алгыла жана андан рахаттанып, эмнени кааласаңар жей бергиле, бирок бул даракка жакындабагыла! Анда (эгерде жакындасаңар) заалымдардан болосуңар", -дедик.
</item>
<item position="1">
 Ошентип, шайтан аларды азгырды жана аларды орун алган жайынан чыгарды. Биз (аларга): "Бир-бириңерге душман болуп төмөн түшкүлө! Белгилүү бир убакытка чейин жер - силер үчүн мекен жана пайдалануу жайы болот", -деп айттык.
</item>
<item position="1">
 Адам өз Эгесинен сөздөрдү жолуктурду жана Ал анын тообосун кабылдады. Акыйкатта, Ал тооболорду Кабыл кылуучу жана Мээримдүү.
</item>
<item position="1">
 Бул жактан биргеликте түшкүлө! Эгер Менден силерге түз жол көрсөтүлүп, аны ким ээрчисе, аларга коркунуч да, кайгы-капа да болбойт,- деп айттык.
</item>
<item position="1">
 Биздин аят-белгилерибизге ишенбегендер, ал жөнүндө жалган айткандар отту ээлөөчүлөр жана алар анда түбөлүккө калышат.
</item>
<item position="1">
 Эй, Исраил урпактары! Мен силерге кылган жакшылыгымды эстегиле жана Мага берген убадаңарды туура аткаргыла. Мен да силерге берген убадамды аткарайын. Менден гана корккула!
</item>
<item position="1">
 Силерде болгон нерсени тастыктоо үчүн жөнөткөн нерсеме ишенгиле, ага биринчи каршы чыгуучулардан болбогула. Арзыбаган баага Менин аяттарымды сатпагыла. Менден сактангыла!
</item>
<item position="1">
 Акыйкатка бузукулукту аралаштырбагыла жана билип туруп акыйкатты жашырбагыла!
</item>
<item position="1">
 Намаз окугула, зекет бергиле жана тизелерин ийгендер менен бирге тизеңерди ийгиле!
</item>
<item position="1">
 Силер Китепти (Тооратты) окуп туруп адамдарды жакшылыкка буйруп, а өзүңөрдү унутуп койосуңарбы? Акылга келбейсиңерби?
</item>
<item position="1">
 Сабырдуулук жана намаз аркылуу жардам сурагыла. Чындыгында намаз корккондордон башкалар үчүн өтө оор.
</item>
<item position="1">
 Алар өздөрүнүн Эгесине кездеше турганына жана Ага кайрылып бара тургандыктарына ишенишет.
</item>
<item position="1">
 Эй, Исраил урпактары! Менин силерге кылган жакшылыгымды, силерди ааламдагылардан артык кылганымды эстегиле!
</item>
<item position="1">
 Бирөө үчүн бирөө бир нерсени төлөй албай турган, андан колдоо кабыл кылынбай, акы алынбай, жардам берилбей турган күндөн корккула!
</item>
<item position="1">
 Биз силерди Фараондун элинен куткардык. Алар силерди жаман азап менен азапташты жана силердин балдарыңарды союшуп, аялдарыңарды тирүү калтырды. Мында силер үчүн Эгеңерден зор сыноо бар.
</item>
<item position="1">
 Биз силер үчүн деңизди кандайча жарып бергенибизди жана Фараондун тарапкерлерин чөктүргөнүбүздү өзүңөр көрүп турдуңар.
</item>
<item position="1">
 Биз Муса менен кырк түндү убадалаштык, ал кеткенден соң өзүңөргө музоону кудай кылып алдып, силер зулум кылуучулардан болдуңар.
</item>
<item position="1">
 Андан соң Биз силерди кечирдик, силер буга, мүмкүн, шүгүр кыларсыңар.
</item>
<item position="1">
 Биз Мусага Китеп жана ажыратуучу бергенбиз. Мүмкүн силер туура жолго түшөөрсүңөр.
</item>
<item position="1">
 Муса өз коомуна мындай деди: "Эй, элим! Силер музоону (кудай кылып) алуу менен өзүңөргө өзүңөр жамандык кылдыңар. (Ошондуктан) өзүңөрдүн Жаратуучуңарга кайрылгыла жана бири-бириңерди өлтүргүлө. Ушундай кылууңар Жаратуучуңардын алдында өзүңөр үчүн жакшыраак жана Ал силерге кайрылат; анткени Ал Кайрылуучу жана Мээримдүү."
</item>
<item position="1">
 Силер: "Эй, Муса! Биз Аллахты ачык көрмөйүнчө сага ишенбейбиз" - дедиңер. Силерди, карап турган абалыңарда чагылган урду.
</item>
<item position="1">
 Анан Биз силерди өлгөнүңөрдөн кийин тирилттик. Мүмкүн шүгүр кыларсыңар.
</item>
<item position="1">
 Биз силерди булут менен көлөкө кылдык, силерге (асмандан) ырыскы жана "салваа" түшүрдүк. Биз берген ырыскынын тазаларынан жегиле. Алар Бизге зыян кылышкан жок, бирок өздөрүнө зыян кылышты.
</item>
<item position="1">
 Биз (аларга): "Бул айылга кирип, көңүлүңөр каалагандардан кенен жеп, ичкиле. Бирок эшигинен сежде кылган абалыңарда киргиле да: "Кечир", - дегиле. Биз силердин күнөөңөрдү кечиребиз жана жакшылыктарды көбөйтөбүз",-дедик.
</item>
<item position="1">
 Ошондо бузукулар аларга айтылган сөздү башка сөзгө алмаштырышты. (Анан) Биз бузукуларга бузукулук (күнөө) кылгандары үчүн асмандан азап түшүрдүк.
</item>
<item position="1">
 Муса качан өз элине ичүүгө суу сураганда, Биз: "Тайагың менен ташты ур!" – дедик жана андан он эки булак атылып чыкты. Ар бир уруу өз булактарына ээ болду. Аллахтын ырыскыларынан жегиле, ичкиле, жер үстүндө жамандык, бузукулук кылбагыла!
</item>
<item position="1">
 Силер айттыңар: "Ээ, Муса! Биз бир түрдүү тамакка чыдабайбыз. Биз үчүн Эгеңе дуба кыл, жерге өскөн жашылча өсүмдүктөрдөн: бадыраң, сарымсак, буурчак жана пияз берсин". Ал (Муса) айтты: "Силер чындап эле жакшыны төмөн нерселерге алмаштыргыңар келип жатабы? Шаарга түшкүлө, ал жерден сураганыңарды табасыңар." Ошентип, аларга кордук, кедейлик ташталды жана алар Аллахтын каарына калышты. Бул алардын Аллахтын аят-кабарларына ишенбегендиги жана пайгамбарларды адилетсиз өлтүргөндүктөрүнөн. Бул алардын баш ийбегендиги жана чектен ашкандыктарынан болду.
</item>
<item position="1">
 Акыйкатта, ыйманга келгендер, иудийлер, христиандар, сабилер Аллахка жана Кыямат Күнүнө ишенишсе жана жакшылык иш кылышса, аларга Эгеси тарабынан сыйлык бар, аларга эч кандай коркунуч да, кайгы-капа да болбойт.
</item>
<item position="1">
 Биз силер менен келишим түздүк жана силердин үстүңөргө тоону көтөрдүк. Биз силерге тартуулаганды бекем кармагыла. Андагы нерселерди бекем эске туткула, мүмкүн силер такыба болорсуңар.
</item>
<item position="1">
 Андан соң силер баш тарттыңар, эгер Аллахтын жакшылыгы жана мээримдүүлүгү болбогондо силер зыян тартуучулардан болмоксуңар.
</item>
<item position="1">
 Силердин араңардагы ишемби күндү бузгандарды билесиңер; Биз аларды: "Кор болгон маймылдарга айлангыла!", – дедик
</item>
<item position="1">
 жана Биз муну ошол убакыттагы адамдар үчүн, келечек муундар үчүн жана такыбаларга үлгү-насаат (болсун үчүн) кылдык.
</item>
<item position="1">
 Муса өзүнүн элине: "Аллах силерге уй сойууну буйурду", – деди. Алар: "Сен бизди шылдыңдап жатасыңбы?", – дешти. Ал (Муса): "Наадандардан болуп калбоо үчүн Аллахдан сурайм", – деди.
</item>
<item position="1">
 Алар айтышты: "Өзүңдүн Эгеңе кайрыл (Жараткандан сура), ал кандай уй экендигин бизге түшүндүрүп берсин". Ал айтты: "Уй карыган да, жаш кунажын дагы болбосун, ал ушулардын ортосундагы уй болсун. Өзүңөргө кылынган буйрукту аткаргыла! –деди (Муса).
</item>
<item position="1">
 Алар (Мусага): "Биз үчүн Эгеңе дуба кыл, ал бизге уйдун түсү кандай болуу керегин түшүндүрсүн",- дешти. (Муса) айтты: "Аллахтын айтканына карганда: "Ал уй көргөн көздү кубандырган, ачык сары түстүү болсун".
</item>
<item position="1">
 Алар: "Өзүңдүн Эгеңе биз үчүн дуба кыл. Ал бизге уйдун кандай экенин түшүндүрсүн, анткени ал уй бизге күмөндүү болуп жатат. Эгер Аллах кааласа биз туура жолдо болобуз",- дешти.
</item>
<item position="1">
 (Муса) айтты: "Аллахтын буйругунда: Ал уй кордолуп жер айдабаган жана жер сугарбаган, айыбы жок, өз өңүнөн башка өңү болбогон болсун!" Алар: "Мына азыр сен чындыкты айттың",- дешти. Ошентип, алар бир аз кыйналышып, аны союшту.
</item>
<item position="1">
 Бирөөнү өлтүрүп коюп, ал тууралуу өз ара талаш-тартышка түштүңөр, Аллах силер жашырганды ачыкка чыгарат.
</item>
<item position="1">
 Биз аларга: "Аны союлган уйдун бир бөлүгү менен ургула!" – дедик. Ошол сыяктуу эле Аллах өлүктөрдү тирилтет, силер акылыңарга келүүңөр үчүн силерге өз кереметтерин көргөзөт.
</item>
<item position="1">
 Андан соң силердин жүрөгүңөр таш сыяктуу, же андан да катуурак болуп калды. Анткени таштардын арасынан сызылып агып чыккан булактар бар, алардын арасында ташты жарып агып чыккандары да бар жана алардын арасында Аллахдан корккондугунан төмөн аккандары да бар. Аллах силердин жасап жатканыңарды байкабай калбайт!
</item>
<item position="1">
 Чындап эле силер аларды ыйман келтирет деп үмүттөнүп-каалап турасыңарбы? Акыйкатта, алардын арасында бир бөлүгү Аллахтын сөзүн угуп турушуп, качан акыл калчагандан кийин аны өздөрү билип эле өзгөртүп ийишкен.
</item>
<item position="1">
 Алар качан ыймандууларга жолуккан кезде: "Биз ишенебиз", – дейт. А качан (өздөрү) бир-бири менен өзүнчө жолуккан кезде: "Аллах силерге ачкан нерселер жөнүндө өз зыяныңарга Эгеңердин алдында далил кылуулары үчүн аларгаайтып берип жатасыңарбы? Акылыңарга келбейсиңерби?"-дешет.
</item>
<item position="1">
 Ырасында, Аллах алардын жашырып жаткандарын жана алардын ашкере кылгандарын да билип турарын алар билишпейби?!
</item>
<item position="1">
 Алардын арасында өз Китебин билбеген, сабатсыздар өздөрүнүн курулай кыйалдарын гана билишет. Алар тек гана божомолдошот.
</item>
<item position="1">
 Арзыбаган акчага сатуу үчүн өз колдору менен китеп жазып алышып, анан аны: "Бул Аллахдан келген" – дегендерге азап болсун! Аларга колдору менен жазгандары үчүн азап болсун! Алар кылган кесиптери үчүн азап болсун!
</item>
<item position="1">
 Алар: "Бизди тозок оту бир нече күн гана күйгүзөт" - дешет. Аларга (минтип) айт: "Чын эле силер Аллахдан убада алдыңарбы? А Аллах убадасын такыр өзгөртпөйт. Же силер Аллахка карата билбеген нерселериңерди айтып жатасыңарбы?"
</item>
<item position="1">
 Ооба! Ким жамандыктан пайда тапса жана күнөөгө чырмалып батса, анда алар отту ээлөөчүлөр. Алар анда түбөлүккө калышат!
</item>
<item position="1">
 А ыймандуулар, жакшылык иш кылгандар, алар Бейиш ээлери, алар анда түбөлүккө болушат.
</item>
<item position="1">
 Биз Исраил урпактарынын убадаларын алганбыз: "Силер Аллахдан башка эч кимге сыйынбагыла; ата-энеңерге жакшылык кылгыла, намаз окугула жана зекет бергиле", – дедик. Андан соң силердин көбүңөр баш тартып, артка кетенчиктедиңер.
</item>
<item position="1">
 Биз силерден: "Силер бир-бириңердин каныңарды төкпөйсүңөр жана бир-бириңерди турак жайыңардан кууп чыкпайсыңар", -деп келишим-убада алдык. Андан соң, силер өзүңөр тастыктап, күбө болгон элеңер.
</item>
<item position="1">
 Андан соң да силер бири-бириңерди өлтүрүп жатасыңар, өзүңөрдөн болгон бир жамаатты турак жайынан чыгарып салып жатасыңар, алардын үстүнөн күнөө жана душмандык кылууда бир-бириңе жардам берип жатасыңар. А эгер силерге туткундар келишсе, аларга силер акча төлөбөйсүңөр. Аларды кууп чыгууга силерге тыюу салынган болучу. Ырас эле силер Китептин бир бөлүгүнө ишенип, экинчи бир бөлүгүн четке кагасыңарбы? Силердин араңардагы мындай ишти кылганыңарга бул дүйнөдө кордук, ал эми Кыямат Күнүндө алар эң чоң азапка ташталат. Аллах силердин эмне кылып жатканыңарды байкабай калбайт.
</item>
<item position="1">
 Алар бул дүйнөдөгү жашоону акыреттеги жашоосунун ордуна сатып алгандар, алардын жазасы жеңилдетилбейт, аларга жардам да берилбейт.
</item>
<item position="1">
 Биз Мусага Китеп бердик, анын артынан Пайгамбарларды жөнөттүк. Биз Марйам уулу Исага ачык-айкын кабарларды бердик жана аны ыйык Жебреил менен бекемдедик. Ырас эле силерге көңүлүңөр каалабаган нерсе менен элчилер келген сайын менменсине бой көтөрө бересиңерби? Алардын кээ бирөөлөрүн жалганчы дедиңер, бир тобун өлтүрдүңөр.
</item>
<item position="1">
 Алар: "Биздин жүрөгүбүз кулпуланган" – дешет. Жок! Алардын каапырлыктары үчүн аларга Аллахтын наалаты тийди. Алардын өтө аздары гана ыйман келтиришет.
</item>
<item position="1">
 А качан аларга Аллахдан алардагыны тастыктай турган Китеп келгенде, алар (иудейлер) андан мурун каапырларга каршы жеңиш суранып келишкен эле, а качан аларга билген нерсе келгенде, алар буга ишенишпеди. Каапырларга Аллахтын каргышы болсун!
</item>
<item position="1">
 Аллах өзү каалаган пенделерине Өзүнүн ырайымы менен аяттарын жибергенине каршы чыгып, Аллах жиберген нерселерге каапырлык кылып, өздөрүн сатышы кандай жаман. Анан каар үстүнө каар алып кайтышты. Каапырлар үчүн кордоочу азап бар.
</item>
<item position="1">
 Качан аларга: "Аллах жөнөткөнгө ишенгиле", – делингенде, алар: "Бизге жөнөтүлгөнгө ишенебиз", – дешти да, анын артынан жөнөтүлгөндү танышат. Ал – алардагыны тастыктоочу акыйкат. Аларга: "Эмне үчүн ыймандуу болсоңор, анда мурда Аллахтын пайгамбарларын өлтүрөсүңөр?!" – деп айт.
</item>
<item position="1">
 Муса силерге ачык-айкын кабарлар менен келди. Бирок ал кеткенденин кийин силер музоого сыйынып алдыңар да, адашуучулардан болдуңар.
</item>
<item position="1">
 Биз силерден убада алып, силердин үстүңөргө Тур тоосун көтөрдүк: "Силерге Биз бергенди күч-кубат менен алгыла да, уккула!" – дедик. Алар: "Биз уктук, бирок баш ийбейбиз", - дешти. Өздөрүнүн каапырлыгы менен алардын жүрөктөрү музоого ибадат кылууга сугарылан эле. "Эгер силер ыймандуу болсоңор, анда ыйманыңар буйруган нерсе кандай жаман" – деп айт.
</item>
<item position="1">
 Эгерде, Аллахтын алдындагы акырет жайы башка адамарга эмес, силер үчүн гана болуп, чынчыл болсоңор анда өзүңөргө өлүмдү үмүт кыла бергиле, – деп айт.
</item>
<item position="1">
 Бирок алар өз колдору менен кылган иштеринен улам аны эч убакта үмүт этишпейт. Акыйкатта, Аллах – адашкандарды жакшы Билүүчү.
</item>
<item position="1">
 Чындыгында, сен адамдардын жана (Аллахка) ширк келтиргендердин да жашоого өтө ач көз экенин байкайсың. Алардан бирөө ага миң жыл жашоо берилишин үмүттөнөөр эле. Бирок анчалык узун жашоо да аларды азаптан оолактата албайт. Акыйкатта, Аллах алардын эмне кылгандарын Көрүүчү!
</item>
<item position="1">
 Айткын: "Жебреилге ким душман болсо..." Анткени Аллахтын уруксаты менен ал аны түз жол, кубанычтуу кабар катары ыймандууларга алардын алдындагыны тастыктоо үчүн сенин жүрөгүңө түшүргөн.
</item>
<item position="1">
 Ким Аллахка, Анын периштелерине, Анын пайгамбарларына, Жебреилге жана Микайилге душман болсо, акыйкатта Аллах – каапырлардын душманы.
</item>
<item position="1">
 Биз сага ачык-айкын аяттарыбызды түргөнбүз жана ага анык адашкандар гана ишенбейт.
</item>
<item position="1">
 Ар качан алар убада беришкен соң, алардын бир бөлүгү аны таштап салышат. Балким алардын көпчүлүгү ишенишпейт.
</item>
<item position="1">
 Качан аларга, өздөрүндө болгонду тастыктоо үчүн Аллахдан Элчи келгенде, китеп берилгендердин бир бөлүгү Аллахтын Китебин билбеген өңдүү арт жактарына ыргытышты.
</item>
<item position="1">
 Сулаймандын падышалыгынын учурунда алар шайтандар окуганды ээрчишти. Сулайман каапыр эмес, бирок шайтандар каапыр болуучу. (Алар) адамдарды сыйкырга жана Бабилдеги эки периште: Харут менен Марутка түшүрүлгөндү үйрөтүшкөн. Бирок (алар): "Биз сыноодобуз. Каапыр болуп калбагыла!" – деп айтмайынча, ал экөө эч кимге (сыйкырды) үйрөтүшкөн эмес. Алар болсо тигилерден эркекти аялынан кантип ажыратууну үйрөнүшкөн. Бирок алар Аллахтын уруксатысыз эч кимди ажырата алышкан эмес. Алар өздөрүнө пайда келтирбей, бирок зыян келтире турган нерсени үйрөнүшкөн. Алар мындай ишти кылгандарга акыретте эч кандай үлүш жоктугун жакшы билишкен. Эгер алар билишсе, сатып алгандары өз жандары үчүн кандай жаман!
</item>
<item position="1">
 Эгер алар ыйман келтирип жана такыба болушса, анда Аллахтын алдындагы сооп – эң мыкты, эгер аны билишсе.
</item>
<item position="1">
 Эй, ыйман келтиргендер! Пайгамбарга: "Рооинаа – бизге көз сал", – деп айтпагыла, "Бизди кара", – деп айткыла жана уккула! Каапырлар үчүн оорутуучу азап бар!
</item>
<item position="1">
 Китеп ээлеринен болгон жана көп кудайчылардан чыккан каапырлар силерге, силердин Эгеңерден жакшылык түшүүсүн жактырышпайт. Аллах Өз мээримдүүлүгү менен кимди кааласа тандайт. Аллах, улуу ырайымдуулуктун ээси.
</item>
<item position="1">
 Биз аяттарыбызды өзгөртсөк, же аны унуттурсак, анын ордуна андан жакшысын, же ага окшошун келтиребиз. Чынында эле Аллах бардыгына кудурети жетээрин билбейсиңби?
</item>
<item position="1">
 Акыйкатта сен Асмандар менен Жердин бийлиги Аллахда гана экендигин, Аллахдан башка силерде тарапкер да, жардамчы да жок экендигин билбедиңби?
</item>
<item position="1">
 Мүмкүн силер өзүңөрдүн пайгамбарыңардан, мурда Мусадан сурагандай суроону каалап жатасыңарбы? Бирок, эгер ким ыйманды ишенбөөчүлүккө алмаштырса, ал туура жолдон адашканы.
</item>
<item position="1">
 Китеп ээлеринен болгон бир топтор акыйкат баяндалган соң, көралбастык жана каапыр абалдарында силерди ыйманга келгениңерден кийин каапырга айландыргылары келишет. Аллахтын буйругу келгенче аларды кечиргиле, алардан жүз үйрүгүлө! Аллах – баардык нерсеге кудурети жетүүчү!
</item>
<item position="1">
 Намазга тургула жана зекет бергиле! Ошондо өзүңөр үчүн мурда жасаган жакшылыгыңарды Аллахтын алдынан табасыңар. Албетте, Аллах силердин эмне кылганыңарды Көрүүчү.
</item>
<item position="1">
 Алар: "Бейишке иудей же христиан болгондон башка эч ким кире албайт", - дешет. Бул – алардын үмүт-тилеги гана! Аларга: "Эгер айтканыңар чын болсо, далилиңерди келтиргиле!" – деп айт.
</item>
<item position="1">
 Жок! Ким жүзүн Аллахка арнап бурса жана жакшылык кылуучу болсо, анын сыйлыгы Эгесинин алдында. Алардын үстүнөн коркунуч да, кайгы-капа да эч болбойт.
</item>
<item position="1">
 Китепти окуп алып деле иудейлер: "Христиандар түз жолдо эмес", – дешет, ал эми христиандар: "Иудейлер түз жолдо эмес",- дешет. Алардын ушул өңдүү сөздөрүн эч нерсени билбегендер да кайталашат. Алардын ортосундагы талашып жаткан нерселери туууралуу Аллах Кыямат Күнүндө өз өкүмүн чыгарат.
</item>
<item position="1">
 Аллахтын ысымдары эскерилип, макталып жаткан Ага сыйынуучу жайларды кыйратып-бузууга аракеттенгенден да ашкан адашкан бирөө барбы?! Алар мечиттерге кокушкан гана алабда кирүүлөрү зарыл. Алар үчүн бул дүйнөдө кордук, ал эми акыретте чоң азап бар.
</item>
<item position="1">
 Чыгыш да, Батыш да Аллахка гана таандык. Силер кайда гана бурулбагыла, ал жакта Аллахтын жүзү. Албетте, Аллах –Камтуучу, Билүүчү!
</item>
<item position="1">
 Аллах өзүнө уул алды, - дешти. Ага – аруулук! Жок!" Ага Асман жана Жердеги бардык нерселер таандык. Баары Ага баш ийет!
</item>
<item position="1">
 Ал – Асман менен Жердин Жаратуучусу. Ал бир нерсени кылууну кааласа: "Бол!" - дейт, болуп калат.
</item>
<item position="1">
 Аллах биз менен сүйлөшпөйбү, же бизге белги (далил) келбейби? – деп билбегендер айтышат. Алардыкына окшогон сөздөрдү аларга чейинкилер да айтышкан болучу. Алардын жүрөктөрү бири-бирине окшош. Биз ишенген адамдар үчүн Өз белгилерибизди баяндадык.
</item>
<item position="1">
 Биз сени акыйкаттык менен кабарды жеткизүүчү, эскертүүчү кылып жөнөттүк жана сен от ээлери жөнүндө суралбайсың.
</item>
<item position="1">
 Иудейлер да, христиандар да, сен алардын динине ээрчимейинче ыраазы болушпайт. (Аларга): "Аллахтын жолу – акыйкат жол!" – деп айт. Эгер сага маалымат келген соң алардын көңүлдөрүн ээрчисең, анда сага Аллахдан тарапкер да, жардамчы да болбойт.
</item>
<item position="1">
 Биз Китеп бергендер аны татыктуу түрдө окушат; Алар ага ишенишет. Ага ишенбегендер болсо зыянга учурашат.
</item>
<item position="1">
 Эй, Исраил урпактары! Менин силерге берген ырайымдуулугумду эстегиле, акыйкатта, Мен силерди ааламдардагылардан артык кылдым.
</item>
<item position="1">
 Бир жан башка бир жандын күнөөсүн көтөрбөй турган, күнөөсүнө төлөм да алынбай турган жана колдоо да пайда бербей, жардам да кылынбай турган Күндөн корккула!
</item>
<item position="1">
 Ибрахимдин Эгеси (ага) буйруктарды берип сынады. Ал аларды аткара алды. (Эгеси) ага: "Мен сени элдерге өрнөк кылам!" - деди. "Менин урпактарымчы?" – деди (Ибрахим). "Менин убадам адашкандарга жетпейт" – деди (Эгеси).
</item>
<item position="1">
 Ошентип, Биз бул үйдү адамдар жыйнала турган тынч жай кылдык жана: "Ибрахимдин ордун намаз окуучу жай кылып алгыла!" – дедик. Биз Ибрахим менен Исмаилге келишим кылдык: Менин үйүмдү айлануучулар менен анда тургандар жана намаз окуучулар үчүн тазалагыла.
</item>
<item position="1">
 Ибрахим айтты: "Эгем! Бул жерди тынч кыл. Аллахка жана акырет күнүнө ыйман келтирген элин мөмө-жемиштерден ырыскылант." Ал (Аллах) айтты: "А каапырларды болсо Мен азыраак гана пайдалантам. Андан соң аларды оттун азабына аргасыз кылам. (Ал) кандай жаман – кайтып баруучу жай!"
</item>
<item position="1">
 Ибрахим менен Исмайыл үйдүн дубалын түптөдү. (Алар): "Оо, Эгебиз! Бизден кабыл кыла көр! Албетте Сен Угуучу жана Көрүүчүсүң!" (- дешти).
</item>
<item position="1">
 Оо, Эгебиз! Бизди Өзүңө баш ийүүчүлөрдөн кыл жана биздин урпактарыбыздан да Өзүңө баш ийүүчү кыла көр. Ибадат кылуу жолдорун үйрөт. Биздин тооболорубузду кабыл кыла көр. Албетте, Сен тооболорду Кабыл кылуучу, Мээримдүүсүң!
</item>
<item position="1">
 Оо, Эгебиз! Аларга өздөрүнүн арасынан Сенин аяттарыңды окуп, аларга жеткире турган, аларга китепти (Куранды), даанышмандуулукту үйрөтө турган жана аларды (ширктен) тазалай турган бир элчи жибер. Албетте, Сен Ызаттуу, Даанышмансың!
</item>
<item position="1">
 Өзүнө наадандык кылгандан бөлөк ким Ибрахимдин дининен баш тартат? Биз аны бул дүйнөдө тандадык, ал эми акыретте, албетте, ал эң жакшы иштерди жасоочулардан.
</item>
<item position="1">
 Ага анын Эгеси: "Мага моюн сун!" – дегенде, "Мен ааламдардын Эгесине моюн сундум", – деди.
</item>
<item position="1">
 Ибрахим да, Йакуп да аны – балдарына осуят кылды: "Эй балдарым! Акыйкатта Аллах силер үчүн динди тандап берди. Силер мусулман болмоюнча өлбөгүлө!"
</item>
<item position="1">
 Силер Йакупка өлүм келген кезинде күбө болдуңар беле?! Ал өзүнүн балдарына: "Мен өлгөндөн соң силер кимге сыйынасыңар?" – деди. Алар айтышты: "Биз сенин Эгеңе жана сенин аталарың – Ибрахимдин, Исмаилдин жана Исхактын Эгеси болгон бир Кудайга гана сыйынабыз, Биз – Ага баш ийүүчүлөрдөнбүз" – дешти.
</item>
<item position="1">
 Ал эл небак өтүп кетти; Аларга – өздөрү жасаган иштери, а силерге – өзүңөр жасаган иштериңер. Силер алардын эмне кылгандыгы жөнүндө суралбайсыңар.
</item>
<item position="1">
 Алар: "Иудей, же христиан болгула, туура жолду табасыңар", – дешти. Силер: "Жок! Ибрахимдин дини таза, ал көп кудайчылардан болгон эмес", – дегин!
</item>
<item position="1">
 Айткыла: "Биз Аллахка, бизге жөнөтүлгөнгө, Ибрахимге, Исмаилге, Исхакка, Йакупка, неберелерине жана да Муса менен Исага жөнөтүлгөнгө, бардык пайгамбарларга, Эгесинен жөнөтүлгөн нерселерге ишенебиз. Биз алардын арасынан эч бирөөсүн да ажыратпайбыз жана Ага моюн сунуучуларданбыз."
</item>
<item position="1">
 Эгер алар силер ишенип жаткандай ишенишсе, анда туура жолду табышкан болмок. Эгер алар моюн толгошсо, анда тек гана талаш-тартышта Аллах сени аларга жетиштүү кылып коет. Ал – Угуучу жана Билүүчү.
</item>
<item position="1">
 Аллахтын дини... Дин жагынан Аллахдан ким мыкты?! Биз Ага гана сыйынуучуларданбыз!
</item>
<item position="1">
 Айткын: "Аллах жөнүндө бизге каршы чыгасыңарбы? Ал биздин да Эгебиз, силердин да Эгеңер, бизге – өзүбүздүн жасаган амалдар, ал эми силерге – төзүңөрдүн жасаган амалдарыңар (таандык). Биз Ага ыкылас кылуучуларданбыз."
</item>
<item position="1">
 Ибрахим, Исмаил, Исхак, Йакуп жана (алардын) урпактары иудейлер, же христиандар болгон деп айтасыңарбы?" "Силерби, же Аллах билүүчүрөөкпү?" – дегин. Өз алдындагы күбөлүк берүүнү Аллахдан жашыргандан да каттуу адашкан бирөө болобу? Акыйкатта, Аллах силердин эмне кылып жатканыңарды байкабай калбайт.
</item>
<item position="1">
 Бул эл небак өтүп кетти; Аларга өздөрү жасаган иштери, силерге өзүңөр жасаган иштериңер (таандык). Силер алардын эмне кылгандыгы жөнүндө суралбайсыңар.
</item>
<item position="1">
 Адамдардын кээ бир наадандары: «Алар жүз буруп келген Кыбыласын эмне үчүн таштап койушту?» – деп айтышат. Аларга: «Чыгыш да, Батыш да Аллахка таандык. Ал каалаганын туура жолго салат», – деп айткын.
</item>
<item position="1">
 Силер (башка) адамдарга күбө болууңар жана пайгамбар силерге күбө болуусу үчүн Биз силерди орточо үммөт кылдык. Артка жүз буруп кеткендердин кимиси пайгамбарды ээрчирин билүүбүз үчүн силердин Кыбылаңарды Биз өзгөрттүк. Бул – Аллах оң жолго баштагандардан башкаларына абдан оор (сезилет). Аллах силердин ыйманыңарды жок кылбайт. Чындыгында, Аллах адамдарга Ырайымдуу, Боорукер!
</item>
<item position="1">
 Биз сенин жүзүңдүн асманга бурулганын көрүп турабыз. Ошондуктан өзүң ыраазы болгон Кыбылага аны алмаштырабыз. Эми жүзүңдү Харам Мечити тарапка бур. Кайсыл жерде болсоңор да, жүзүңөрдү ошол тарапка бургула. Чындыгында, китеп берилгендер негизинен Кыбыланын алмашуусун – Эгеңден келген бир чындык экендигин билишет. Аллах алардын иш-амалдарынан кабарсыз эмес.
</item>
<item position="1">
 Китеп ээлерине ар кандай кереметтерди көрсөтсөң да, алар сенин Кыбылаңа жүз бурушпайт. Сен да алардын Кыбыласына жүз бурбайсың. Алардын айрымдары башкаларынын Кыбыласына да жүз бурушпайт.Сага ачык кабар келген соң, сен алардын каалоосун ээрчисең, албетте, анык заалымдардан (болосуң).
</item>
<item position="1">
 Биз китеп бергендер аны өз уулдарын тааныгандай эле таанышат. Анткени алардын бир бөлүгү Чындыкты билип туруп жашырышат.
</item>
<item position="1">
 Акыйкаттык бул – сенин Эгеңден (гана). Ошондуктан эч качан шектенгендерден болбо.
</item>
<item position="1">
 Ар кимдин өзүнүн бурулуучу тарабы бар. Жакшылыкта жарышкыла. Кайда болсоңор да Аллах баарыңарды чогултат. Аллах – бардык нерсеге Кудуреттүү.
</item>
<item position="1">
 Сен кай тараптан чыксаң да жүзүңдү Харам Мечити тарапка бур. Анткени бул – Эгеңден (келген) Акыйкат. Аллах силердин амалыңардан кабарсыз эмес.
</item>
<item position="1">
 Сен кай тараптан чыксаң да, жүзүңдү Харам Мечити тарапка бур. Адамдардын арасындагы заалымдардан башкалары силерге каршы далил келтире албашы үчүн кайсыл тарапта болсоңор да, жүзүңөрдү ал тарапка бургула. Силерге жакшылыктарымды толук берүүм жана туура жолдо болууңар үчүн алардан коркпогула, Менден (гана) корккула! Мүмкүн силер туура жолго түшөөрсүңөр.
</item>
<item position="1">
 Биздин аяттарыбызды окуп, силерди (күнөөдөн) тазалай турган, Китеп менен даанышмандыкты, силер мурда билбеген нерселерди үйрөтө турган бир элчини силердин араңардан жибердик.
</item>
<item position="1">
 Мени эстегиле, (ошондо) Мен да силерди эстейм. Мага шүгүр кылгыла. Мага каапырдык кылбагыла.
</item>
<item position="1">
 Эй, Ыйман келтиргендер! Сабырдуулук жана намаз менен жардам сурагыла. Чындыгында Аллах сабырдуулар менен бирге.
</item>
<item position="1">
 Аллах жолунда өлтүрүлгөндөрдү «өлүктөр» деп айтпагыла. Жок! Алар – тирүү. Бирок силер сезбейсиңер.
</item>
<item position="1">
 Биз силерди коркунуч жана ачкачылык сыяктуу нерсе менен, ошондой эле мал-мүлкүңөрдү, жаныңарды, түшүмүңөрдү кемитүү аркылуу сынайбыз. Сабыр кылгандарга сүйүнчүлө!
</item>
<item position="1">
 Аларга кайгы-балээ келгенде алар: «Чындыгында биз Аллахка таандыкпыз жана Ага кайтуучубуз» - деп айтышат.
</item>
<item position="1">
 Аларга Эгесинен ырайым, ыраазылык (бар) жана алар туура жолдогулар.
</item>
<item position="1">
 Сафа менен Марва – Аллахтын белгилеринен. Кимде-ким үйгө ажылыкка келип, же зыярат кылса, ага экөөсүн (тең) айланууда күнөө жок. Анткени Аллах – Шүгүрчүлүктөрдү кабыл кылуучу, Билүүчү.
</item>
<item position="1">
 Чындыгында, Биз ачык-айкын өкүмдөрдү жана туура жолду Китепте адамдарга баян кылынгандан кийин, аны жашыргандарга Аллах наалат айтат. Ошондой эле каргыш айтуучулар да аларды каргашат.
</item>
<item position="1">
 Бирок тообо кылып, абалдарын оңдогондордун жана (Чындыкты) баян кылгандардын күнөөлөрүн кечиремин. Жана Мен – Тооболорду кабыл кылуучу Мээримдүүмүн.
</item>
<item position="1">
 Чындыгында, каапырлар менен каапыр абалында өлгөндөргө Аллахтын, периштелердин жана жалпы адамдардын каргышы (болсун!).
</item>
<item position="1">
 Ал жерде алар түбөлүккө калышат. Алардын азабы жеңилдетилбейт, мүмкүнчүлүк да берилбейт.
</item>
<item position="1">
 Кудай – Жалгыз. Мээримдүү жана Ырайымдуу! Андан башка кудай жок!
</item>
<item position="1">
 Чындыгында, асмандардын жана жердин жаралуусунда, түн менен күндүн алмашуусунда, адамдарга пайдалуу болуп деңиздерде сүзүп жүргөн кемеде, Асмандан Аллах суу түшүрүп, жерди өлгөндөрдөн (кайра) кийин тирилтүүсүндө, андагы ар түрдүү жаныбарлардын таралуусунда, шамалдардын багытынын өзгөрүшүндө, жер менен асмандын ортосундагы баш ийген булуттарда – акыл-эстүү адамдар үчүн Аллахтын белгилер бар.
</item>
<item position="1">
 Адамдардын айрымдары Аллахка өзгөнү теңеп, аны Аллахты сүйгөндөй сүйөт. Ыймандуулардын Аллахка болгон сүйүүсү күчтүүрөөк. Заалымдар азапты көргөн кезде бүткүл кубат Аллахка таандык экенин жана чындыгында Аллахтын азабы катуу экенин көрүшөт!
</item>
<item position="1">
 (Кыямат Күнү) ээрчитүүчүлөр ээрчигендерден ажырайт жана азапты көргөндө алардын өз ара байланыштары (толук) үзүлөт.
</item>
<item position="1">
 Ал ээрчүүчүлөр: «Аттиң, бизге кайтаар күн болсо кана. Алар бизден ажырагандай, биз да алардан ажырамакпыз» – дешет. Ушинтип, Аллах алардын жасаган иштери өздөрүнө өкүнүчтүү экенин көрсөтөт. Андыктан, алар –Тозоктон чыгуучулардан эмес.
</item>
<item position="1">
 Эй, адамдар! Жер жүзүндө болгон адал нерселерден гана жегиле, шайтанды ээрчибегиле. Чындыгында ал силерге анык душман.
</item>
<item position="1">
 Cилерди жамандыкка, ыпластыкка жана Аллах тууралуу силер билбеген маалыматты айтууга буюрат.
</item>
<item position="1">
 Аларга: «Аллах түшүргөндү ээрчигиле!» – деп айтса, алар: «Жок, биз ата-бабаларыбыздан калган нерселерди ээрчийбиз», –дешет. Ата-бабалары эч нерсеге акыл калчап, туура жолго түшпөгөн болсо да ээрчишеби?!.
</item>
<item position="1">
 Каапырларлардын мисалы (мындай): үндү, кыйкырыкты угуп, (бирок анын маанисин) түшүнбөй турган (адам) сыяктуу: дүлөй, сокур, дудук – алар эч нерсени түшүнүшпөйт.
</item>
<item position="1">
 Эй, ыйман келтиргендер, Биз насип кылган ырыскылардан жегиле, Эгер чындап эле Ага сыйынчу болсоңор, Аллахка шүгүр кылгыла!
</item>
<item position="1">
 Ал силерге өлүктүн этин, канды, чочконун этин, Аллахтын ысмы аталбастан союлган малдардын этин жешти арам кылды. Ким бузуку болбогон, чектен ашпаган абалда аргасыз болсо, анда – ал күнөө болбойт. Анткени Аллах – Кечиримдүү, Боорукер.
</item>
<item position="1">
 Аллах түшүргөн Китептеги жазууларды жашыргандар жана арзыбаган баага саткандар Отту жешет; Кыямат Күнү Аллах алар менен сүйлөшпөйт; аларды (күнөөлөрдөн) тазалабайт; алар үчүн – оорутуучу азап (бар).
</item>
<item position="1">
 Алар туура жолдун ордуна адашууну жана кечиримдин ордуна азапты сатып алгандар. Алар Отко кандай чыдашат?
</item>
<item position="1">
 Аллах Китепти Чындык менен түшүрдү, ал эми китеп тууралуу талашкандар – албетте, алыс бөлүнүп-жарылууда.
</item>
<item position="1">
 Жүзүн Чыгышка, же Батышка буруу эле жакшылык эмес. Жакшылык бул – Аллахка , Кыямат Күнүнө, периштелерге, Китептерге, пайгамбарларга ыйман келтирүү. Жакындарына, жетимдерге, кедейлерге, жолоочуга, тилемчилерге, күң-кулдарга жакшы көргөнүнө карабай мал-дүнүйөсүн бергендер, намаздарды толук окугандар, садака бергендер; эгер убада берсе убадасына тургандар; кедейликте, кырсыкта жана согушта сабырдуу болгондор. Ушулар – чынчылдар, мына ушулар – такыбалар.
</item>
<item position="1">
 Эй, ыймандуулар! Өлтүрүлгөндөр үчүн өч алуу (да) силерге буйрулду: азат (адам) үчүн – азат (адам); кул үчүн – кул; аял үчүн – аял (жазалансын). Ким анын тууганы тарабынан кечирилсе, анда, жакшылыкты ээрчип, жакшылыкча аткаруу зарыл. Бул – Аллахтын жеңилдиги жана Ырайымы. Ал эми ким андан кийин чектен ашса, анда ага – оорутуучу азап (бар).
</item>
<item position="1">
 Эй, акыл ээлери! Силер үчүн өч алууда – жашоо бар. Балким силер коркоорсуңар.
</item>
<item position="1">
 Силерди ичиңерден бирөөгө өлүм келсе, эгер ал (артында) мурас(байлык) калтырса, ал ата-энесине жана жакындарына тууралык менен осуят кылуу парыз кылынды(буйрулду). Аллахдан коркуучуларга бул-милдет.
</item>
<item position="1">
 Ким осуятты уккандан кийин өзгөртсө, анда күнөө – өзгөртүүчүдө болот. Чындыгында Аллах – (баарын) Угуучу, (баарын) Билүүчү.
</item>
<item position="1">
 Ким осуят кылуучунун каталык, же күнөө ишинен коркуп, аны менен мурас алуучулардын ортосун оңдоп койсо, анын күнөөсү болбойт. Чындыгында, Аллах – Кечиримдүү, Боорукер!
</item>
<item position="1">
 Эй, ыймандуулар! Силерден мурдагыларга буйрулгандай эле, силерге да орозо кармоо буйрулду. Бул орозо силердин такыба болууңар үчүн.
</item>
<item position="1">
 (Орозо) эсептелүү күндөрдө гана. Силерден ким (орозо мезгилинде) ооруп калса, же сапарга аттанса – анда ал күндөрдүн ордуна башка күндөрдө тоуктап берет. Орозо тута албай турган адамдар жакырдын тамагын төлөйт. Ким андан ашыкча жакшылык кылса – ал өзүнө жакшы. Эгер билсеңер орозо кармооңор силер үчүн жакшы.
</item>
<item position="1">
 Рамазан айы, бул айда адамдарга туура жол болуп, ушул туура жолдун жана жакшы менен жаманды ажыратуучунун ачык далилдери болуп (көрсөтүлүп) Куран түшүрүлдү. Силерден ким ушул айга күбө болсо(туш келсе) орозо тутсун! Ал (бул айда) бирөө ооруп калып, же сапарга чыкса, башка күндөрдө санын толтурсун. Аллах силерге жеңилдикти гана каалайт, кыйынчылыкты каалабайт. Санды толуктагыла, силерди туура жолго салганы үчүн Аллахты улуктагыла! Мүмкүн силер шүгүр келтирээрсиңер.
</item>
<item position="1">
 Эгер пенделерим сенден Мен тууралуу сурашса, "Мен жакынмын. Качан Мага дуба кылса, дубасын кабыл кылам. Мага да жооп кылышсын! Мага ыйман келтиришсин! Мүмкүн алар туура жолду табышаар,» (–дегин).
</item>
<item position="1">
 Силерге орозо түндөрүндө аялдарыңарга жакындоо адал кылынды. Алар силердин кийимиңер, силер алардын кийимисиңер. Аллах силер өзүңөргө кыянаттык кылып жатканыңарды билип, тообоңорду кабыл кылып, кечирди. Эми аларга жакындай бергиле, Аллах силерге насип кылган нерсени тилегиле. Ак жип менен кара жип даана таанылган таңга чейин тамактана бергиле. Орозону кечке чейин кармагыла! Мечиттерде туруп калсаңар, олтурсаңар, алар(аялыңар) менен кошулбагыла! Булар – Аллахтын чектери. Ага жакындабагыла! Аллах Өз белгилерин ушундай баяндайт, балким алар такыба болушар.
</item>
<item position="1">
 Ортоңордогу мал-мүлк, байлыкты өз ара арам жолдор менен жебегиле жана күнөө экенин билип туруп адамдардын байлыгынын бир бөлүгүн жешиңер үчүн акимдерге алып барбагыла!
</item>
<item position="1">
 Алар сенден жаңы туулган ай тууралуу сурашат. «Ал – адамдар жана ажылык үчүн убакыт өлчөмү», – дегин. үйлөргө артынан кирүүңөр – жакшылык эмес. Ким такыба болсо ошол жакшылык. Ошондуктан үйлөрүңөргө эшигинен киргиле жана Аллахдан корккула. Балким кутулаарсыңар!
</item>
<item position="1">
 Силер согуш ачкандар менен Аллах жолунда согушкула жана чектен чыкпагыла. Чындыгында, Аллах чектен чыккандарды жакшы көрбөйт.
</item>
<item position="1">
 Аларды кайсыл жерде тапсаңар, ошол жерде өлтүргүлө. Силерди алар жайдан (Меккеден) кандай чыгарган(болсо), силер да аларды кууп чыккыла. Бузукулук – адам өлтүрүүдөн да жаман. Алар өздөрү баштап Харам Мечитинин жанында согуш ачмайынча силер да ал жерде алар менен согушпагыла! Эгер алар согушса, силер да аларды өлтүргүлө. Каапырлардын жазасы – мына ушундай.
</item>
<item position="1">
 Эгер алар бузукулуктарын тыйышса, албетте, Аллах – Ырайымдуу, Боорукер.
</item>
<item position="1">
 Бузукулук токтоп, дин толугу менен Аллахка таандык болгонго чейин алар менен согуша бергиле! Эгер алар тыйылышса, анда душмандык жок. Душмандык – заалымдарга гана.
</item>
<item position="1">
 Ыйык айга – Ыйык ай.Ыйыктарда деле өч алуу бар. Ким силерге кол салса, силер да сокку ургула, бирок Аллахдан корккула! Аллах –такыбалар менен бирге.
</item>
<item position="1">
 Аллах жолунда (мал-мүлкүңөрдү) сарптагыла. Өзүңөрдү өз колуңар менен Отко таштабагыла. Чындыгында, Аллах – жакшылык кылуучуларды жакшы көрөт.
</item>
<item position="1">
 Ажылыкты жана Умраны Аллах үчүн (толук) аткаргыла. Эгер жолдо тосулсаңар курмандыктын өзүңөргө жеңилин (кой) жөнөткүлө. (Ал) курмандык белгиленген жерге жеткенге чейин чачыңарды алдырбагыла. Эгер силерден бирөө оору болсо, же башында дарты болсо, анда (үч күн) орозо тутуу , же садака берүү, же курбандык чалуу (бир кой) менен акы төлөсүн. Качан коопсуз болгонуңарда, ким умраны ажылыкка чейин аткарган болсо, жеңил курмандык чалат. Ким (курмандык) таба албаса ажылыкта үч күн, эгер кайтсаңар жети күн – ошентип толук он (күн) болот. Бул (шарт) – үйү Харам Мечитинин жанында болбогондор үчүн. Аллахдан корккула жана билгиле: Чындыгында, Аллахтын азабы катуу.
</item>
<item position="1">
 Ажылык (бул) – белгилүү айлар. Ким ошол айлардын ичинде ажылык парзын аткарууга милдеттенген болсо, ажылыкта (аялына) кошулуу, күнөө кылуу, талашып-тартышуу(га болбойт). Эй, акыл ээлери! Жакшылыктардан эмне жасаган болсоңор Аллах аны билет. (Ошондуктан) азык камдагыла! Чындыгында, азыктын жакшысы – такыбалык. Менден корккула, эй, акыл ээлери!
</item>
<item position="1">
 Силер Эгеңердин ырайымын көздөгөн болсоңор, силерге күнөө болбойт. Качан Арафаттан кайтсаңар Машар-ьул-Харамда Аллахты эстегиле. (Анткени) Ал силерди туура жолго чыгарды. Силер андан мурда адашкандардан болчусуңар.
</item>
<item position="1">
 Андан кийин элдер (ажылар) кайткан жерден (Арафаттан) кайткыла да, Аллахдан кечирим сурагыла. Чындыгында, Аллах – Боорукер, Мээримдүү.
</item>
<item position="1">
 Качан ажылык ибадатыңарды бүтсөңөр Аллахты атаңарды эстегендей эстегиле, же андан да артыгыраак (керек). Адамдардын арасынан кээ бирөө: "О Эгем, бизге үлүшүбүздү дүйнөдө бер!"-деп айтат. Ал Акыретте үлүштөн куру калат.
</item>
<item position="1">
 Алардан бирөө айтат: "О Эгем,бизге дүйнөдө да жакшылык бер, Акыретте да жакшылык бер, бизди Тозок азабынан куткар!"
</item>
<item position="1">
 Мына ошолор… алар үчүн өздөрү кылган нерседен насип (бар). Аллахтын эсеби өтө тез.
</item>
<item position="1">
 Белгилүү күндөрдө Аллахты эстегиле. Ким шашса – эки күндө, ага– күнөө жок. Ким кечиксе да күнөө жок. Бул (шарт) – (Аллахдан) корккон (мусулман) үчүн. Аллахдан корккула жана билгиле: Ага жыйналасыңар!
</item>
<item position="1">
 (Эй, Мухаммед!) Адамдардын кээ бирөөсүнүн сөзү бул дүйнө жашоосунда сени таң калтырат. Ал Аллахты өз дилиндеги нерсеге күбөгө тартат. Ал- катуу талашуучу.
</item>
<item position="1">
 Ал узаган соң, жер бетинде бузукулук кылуу үчүн эгиндерди, төлдөрдү кыйратууга аракет кылат. Аллах бузукулукту жакшы көрбөйт.
</item>
<item position="1">
 Эгер, ага: «Аллахдан корк!» -деп айтылса, аны текеберлиги күнөө менен кармайт. Анын орду – Тозок. (Ал –) кандай жаман орун!
</item>
<item position="1">
 Адамдардын арасында Аллахтын ыраазылыктарына жетүүнү көздөп өз жанын да аябай тургандары бар. Аллах пенделерине (абдан) Ырайымдуу.
</item>
<item position="1">
 Эй, момундар! Ислам динине толук киргиле. Шайтандын жолдоруна ээрчибегиле. Чындыгында ал силер үчүн ачык душман.
</item>
<item position="1">
 Силерге ачык-айкын далилдер келгенден кийин жолдон кайтсаңар, билип койгула: Аллах – Мартабалуу, Даанышман.
</item>
<item position="1">
 Алар– булуттун саябанында өздөрүнө Аллах жана периштелер келип, иштер аткарыларын карап турушабы?! Бардык иштер Аллахка кайтарылат.
</item>
<item position="1">
 (Эй, Мухаммед!) Исраилдин урпактарынан сура: Биз аларга канчалаган ачык белгилерди (кереметтерди) жибердик! Ким Аллахтын жакшылыгын (китептерин) ага келгенден кийин өзгөртсө, албетте, Аллахтын азабы катуу!
</item>
<item position="1">
 Каапыр болгондорго (бул) дүйнө жашоосу кооз кылынды. Алар ыймандууларды келекелешет. Чындыгында, такыбалар Кыямат Күнү алардан өйдө болушат. Ошондой эле, Аллах (Өзү) каалаганын эсепсиз ырыскыга бөлөйт.
</item>
<item position="1">
 (Алгач) адамдар бир эл болушкан. Ошондо Аллах аларга кубандыруучу, эскертүүчү пайгамбарларды жиберди. Адамдардын ортосунда келишпеген нерселерде өкүм кылуу үчүн алар (пайгамбарлар) менен бирге Акыйкат Китебин жиберди. Ошол китеп берилгендер ачык далил келгенден кийин өз ара көралбастыктан улам бөлүнүштү. Ошондо Аллах Өз каалоосуна ылайык ыйман келтиргендерди, алар талашкан чындыкка жеткирди. Аллах (Өзү) каалаганын Түз Жолго багыттайт.
</item>
<item position="1">
 (Эй, Мусулмандар!) Силерден мурункулардын башынан өткөн сыяктуу (сыноолор) келбестен туруп Бейишке киребиз деп ойлойсуңарбы? Аларды ачарчылык, оорулар баскан жана титиретишкен. Ошондуктан, пайгамбар (Мухаммед а.с.), аны менен бирге ыйман келтиргендер: «Бизге качан Аллахтын жардамы… (келээр экен?)» – деп айтышты. Эй, чындыгында, Аллахтын жардамы жакын эмеспи!?
</item>
<item position="1">
 (Эй, Мухаммед!) Алар сенден (Аллах жолунда) эмнени кайрымдуулук кылууну сурашат. «Жакшылыктардан кайрымдуулук кылган нерсеңер ата-энеңер, туугандар, жетимдер, кедейлер жана жолоочу үчүн. Жакшылыктан эмне кылсаңар Аллах аны Билүүчү» – дегин.
</item>
<item position="1">
 (Эй, момундар!) Силерге жагымсыз болсо да, согуш парз кылынды. Силер эмнегедир жаман көрөсүңөр, (бирок) ал силер үчүн жакшы. Силер кандайдыр-бир нерсени жакшы көрөсүңөр, (бирок) ал силер үчүн жаман. Аллах билет. Силер билбейсиңер.
</item>
<item position="1">
 Алар сенден арам (Ыйык) ай жана андагы согуш тууралуу сурашат. Айткын: «Ал айда согушуу – чоң күнөө. Бирок Аллахтын жолунан тосуу, Ага каапырдык кылуу, Харам Мечитине жолотпоо, анын жашоочуларын ал жерден кууп чыгаруу – Аллахтын алдында (андан да) чоңураак күнөө». Анткени бузукулук – өлтүрүүдөн да чоңураак күнөө. Эгер алардын колунан келсе силерди диниңерден кайтармайынча согуша берет, эгер алардын мүмкүнчүлүктөрү жетсе. Силерден (кимдир) бирөө дининен кайтып, каапыр абалда көз жумса, ошолордун сооп-амалдары бул дүйнөдө да, Акыретте да текке кетет. Алар – Тозок ээлери. Алар анда түбөлүк!
</item>
<item position="1">
 Чындыгында, ыйман келтиргендер, көчкөндөр, Аллах жолунда күрөшкөндөр – Аллахтын ырайымын үмүт кылышат. Аллах – Кечиримдүү, Боорукер.
</item>
<item position="1">
 Сенден арак жана кумар оюндары тууралуу сурашат. Ал экөөндө – чоң күнөө (бар). (Бирок) адамдар үчүн (бир аз) пайдалары да бар. Ал экөөсүнүн пайдасынан күнөөсү чоңураак. (Эй, Мухаммед!) Алар сенден (Аллах жолунда) эмнени кайрымдуулук кылууну сурашат. «Ашыкчасын!» – деп айткын. Аллах силерге өз аяттарын мына ушундай баян кылат. Мүмкүн силер ой жүгүртөрсүңөр.
</item>
<item position="1">
 Дүйнөдө жана Акыретте да (тигил экөөнүн пайдалуурагын аласыңар). (Эй, Мухаммед!) сенден жетимдер тууралуу сурашат. Айткын: «Алар үчүн эң жакшысы – жакшы мамиле. Эгер аларга камкордук кылсаңар, анда алар силердин бир тууганыңар. Аллах бузукуну түзөөчүдөн (ажырата) билет. Эгер Аллах кааласа силерди сөзсүз чарчатмак». Чындыгында, Аллах – Мартабалуу, Даанышман.
</item>
<item position="1">
 Мушрик аялдарга алар ыйман келтирмейинче үйлөнбөгүлө. Албетте ыймандуу күң, (азат) мушрик аялдан жакшы, эгер ал силерге жакса дагы. Мушрик эркектерге алар ыйман келтирмейинче турмушка бербегиле. Албетте ыймандуу кул – (азат) мушриктен жакшраак ал силерге жакса да. Алар Тозокко чакырышат. Аллах – Бейишке, кечиримине Өз уруксаты менен чакырат. Ал адамдар (Жаратуучусун) эстөөсү үчүн Өз аяттарын баян кылат.
</item>
<item position="1">
 Сенден этек кир жөнүндө сурашат. Айткын: «Ал – жагымсыз нерсе». Этек кири келген убагында аялдардан оолак болуп тургулу. Алар таза болгонго чейин аларга жакындабагыла. Эгер алар тазаланышса, аларга Аллах силерди буйруган жагынан келгиле. Чындыгында, Аллах тообо кылуучуларды жана тазалануучуларды жакшы көрөт.
</item>
<item position="1">
 Аялдарыңар силердин эгин талааңар (болот). Эгин талааңарга каалаган тарабынан келгиле. Өзүңөр үчүн аткарып койгула. Аллахдан корккула! Чындыгында силер Ага жолугарыңарды билип койгула! Момундарга сүйүнчү кабар жеткиргин!
</item>
<item position="1">
 Өзүңөрдү жакшылык кылуудагы, такыба болууңардагы жана адамдардын ортосун жараштыруудагы антыңар үчүн Аллахты калкан кылбагыла! Аллах – Угуучу, Билүүчү.
</item>
<item position="1">
 Аллах анттарыңардагы куру сөз үчүн жазалабайт, жүрөктөрүңөр жасаган иш үчүн жазалайт. Аллах – Кечиримдүү, Боорукер.
</item>
<item position="1">
 Аялдарына жакындашпоо үчүн ант бергендер төрт ай күтүшөт. Ал эми анттарын бузушса, албетте, Аллах – Кечирүүчү, Мээримдүү.
</item>
<item position="1">
 Ал эми алар ажырашууну (чындап) ниет кылышкан болсо, чындыгында, Аллах –Угуучу, Билүүчү.
</item>
<item position="1">
 Талак берилген (ажырашкан) аялдар үч этек кир мөөнөтүн күтүшөт. Эгер алар Аллахка жана Акырет күнүнө ишенишсе курсагындагы (жатынындагы) Аллахтын жаратканын жашыруулары (адал) эмес. Жарашууну (экөө тең) каалашса, анда аялдарын кайра алууга күйөөлөрү укуктуураак. Эркектердин аялдарында акылары болгон сыяктуу эле, аялдардын да күйөөлөрүндө белгилүү акылары бар. Аялдарга караганда эркектердин даражасы артыгыраак. Аллах – Мартабалуу, Даанышман.
</item>
<item position="1">
 Талак (ажырашуу) эки ирет. Ошондуктан тууралык менен кармоо, же жакшылык менен ажырашуу (керек). Аларга бергениңерден бир нерсени (кайра) алуу адал эмес. Бирок экөөсү тең Аллахтын чегин сактай албай калуудан коркушса, же силер да ал экөөсү Аллахтын чегин сактай албоосунан корксоңор, анда аялдын күйөөсүнө төлөм берүүсүндө экөөнө тең күнөө жок. Мына ушул – Аллахтын чектери. Андан аша чаппагыла. Ким Аллахтын чегинен өтсө, мына ошолор – заалымдар.
</item>
<item position="1">
 Күйөөсү аялына талак берсе, андан ары ал башка күйөөгө тиймейинче адал эмес. Эгер ал ага талак берсе, экөөсү тең: «Аллахтын чектерин сактай алабыз» – деп ойлошуп, кайра жарашышса анда күнөө жок. Бул – Аллахтын чектери. Аны биле турган коом үчүн баяндайт.
</item>
<item position="1">
 Аялдарыңарга талак берсеңер, мөөнөтү жеткен учурда жакшылык менен кайра алып калгыла, же алардан жакшылык менен ажырашкыла. Аларга зыян берүү максатында кармап турбагыла. Кимде-ким ушул ишти жасаса, чындыгында өзүнө-өзү зулумдук кылган болот. Аллахтын аяттарын азил кылбагыла! Ошондой эле Аллахтын силерге берген жакшылыктарын, силерге насаат кыла турган Китепти жана даашымандыкты түшүргөнүн эстегиле! Аллахдан корккула, акыйкатта, Аллах бардык нерсени Билүүчү экенин билгиле!
</item>
<item position="1">
 Аялдарыңарды талак кылсаңар, күтүү (идда) мөөнөтү бүткөн соң, алар өз күйөөсү менен (жашоого) жакшылык жолдо ыраазы болуп жарашышса жолтоо болбогула. Бул –Аллахка жана Акырет күнүнө ыйман келтиргендер үчүн айтылган насаат. Бул – силер үчүн тазалык менен аруулук. Аллах билет, а силер билбейсиңер.
</item>
<item position="1">
 Эмизүүнүн толук болушун каалаган энелер балдарын толук эки жыл эмизишет. Эненин тийиштүү азык-оокатын, кийим-кечесин жакшылык менен камсыздоо атанын милдети. Ар кимге чамасына жараша (милдет) жүктөлөт. Эне баласы себептүү, ата да баласы үчүн зыянга учурабасын. Ал эми мураскор да ушул сыяктуу (милдеттерге ээ). Эгер (наристенин) ата-энеси ыраазылык менен кеңешип ажырашууну чечишсе, анда экөөсүнө тең күнөө жок. Эгер балдарыңарды (бөтөн аялга) эмизүүнү кааласаңар, анда акысын жакшылап берсеңер – силерге күнөө болбойт. Аллахдан корккула жана билгиле: Чындыгында, Аллах силер жасаган иштериңерди Көрүүчү!
</item>
<item position="1">
 Араңардан кайтыш болуп, аялдарын калтырып кеткендердин аялдары төрт ай он күн күтүшөт. Алардын белгилүү (күтүү) мөөнөтү бүткөндө, алар өздөрүнө жакшылык нерселерди жасашса, анда силерге күнөө жок. Аллах жасаганыңардан Кабардар!
</item>
<item position="1">
 Ал аялдарга жуучулук сунушуңарды ачык айтсаңар, же купуя сактасаңар, андан күнөө болбойт. Аллах, чындыгында, аларды эстегениңерди билет. Бирок, алар менен жашыруун убадалашпагыла. Бирок жакшы сөздү сүйлөшүүңөр мүмкүн. Күтүү мөөнөтү бүтмөйүнчө никелешүүнү ниеттенбегиле. Чындыгында, Аллах – жүрөгүңөрдөгүнү да билээрин унутпагыла! Андыктан, андан сактангыла. Аллах – Кечиримдүү, Жумшак экенин билгиле.
</item>
<item position="1">
 Силер аялдарыңарга жакындаганга чейин жана калың берүүдөн мурда ажырашсаңар, анда (ажырашуу) айып эмес. Бай байлыгына жараша, кембагал алына жараша жакшылык менен аларды ыраазы кылышсын! Бул – жакшылык кылуучуларга милдет.
</item>
<item position="1">
 Эгер аларга жакындоодон мурда ажырашсаңар, же калың берүүнү убада кылган болсоңор, убада бергениңердин жарымын (ага калтыргыла). Бирок аял (эркекти) кечирсе, же колунда нике түйүнү бар (талак ээси, эркек) кечирсе – ал башка. Бири-бириңди кечирүү – такыбалыкка жакыныраак. Ортоңордогу жакшылыкты унутпагыла. Аллах – жасаганыңарды Көрүүчү!
</item>
<item position="1">
 Намаздарга жана орто намазга сак болгула. Аллахка моюн сунган абалда тургула.
</item>
<item position="1">
 Эгер силер корксоңор, унаа үстүндө, же жүрүп баратып (намаз окугула). Коопсуз болгонуңарда силерге билбегениңерди үйрөткөндөй (кылып) Аллахты эстегиле.
</item>
<item position="1">
 Араңарда кайтыш болуп, аялдарын калтырып кеткендер аялдарына бир жылга чейин үйүнөн чыкпай пайдалана турган нерсени осуят кылышсын. Эгер алар өздөрүнө жакшылык каалап (өз каалоосу менен) чыгышса, ал учурда силерге жоопкерчилик жүктөлбөйт. Аллах – Ызаттуу, Даанышман!
</item>
<item position="1">
 Ажырашкан аялдардын тийиштүү (деңгээлде) (күйөөлөрү тараптан) камсыздалышы – такыбалар үчүн милдет.
</item>
<item position="1">
 Аллах – акыл жүгүртүшүңөр үчүн силерге аяттарын ушундай кылып баяндайт.
</item>
<item position="1">
 Өлүмдөн коркуп өз үйлөрүнөн чыккан миңдеген адамдарды көрдүңбү? Аллах аларга: «Өлгүлө!» -деди. Андан кийин аларды (кайра) тирилтти. Чындыгында, Аллах – адамдарга жакшылык кылуунун Ээси. Бирок адамдардын көпчүлүгү (Аллахка) шүгүр кылышпайт.
</item>
<item position="1">
 Аллахтын жолунда согушкула жана Аллах Угуучу, Билүүчү экенин билгиле!
</item>
<item position="1">
 Ким Аллахка жакшы карыз берсе, Аллах ага көптөгөн кошумчасын кошуп берет. Аллах тар кылат жана мол кылат. Ага кайтарыласыңар!
</item>
<item position="1">
 Мусадан кийинки Исраил урпактарынын башчыларын билбейсиңби? Алар өз пайгамбарларына: «Бизге падыша шайлап бер. Аллах жолунда согушабыз», – дешти. Ал: «Мүмкүн силерге согуш парз кылынса да, (баары бир) согушпайсыңар!» – деп айтты. Алар: «Биз бала-чакабыз менен журтубуздан куулуп чыгылган болсок, эмне үчүн Аллах жолунда согушпайт экенбиз?! – дешти. Анан согушуу тууралуу (Аллахдан) өкүм келгенде, алардын аз бөлүгүнөн башкалары (согуштан) баш тартышты. Аллах заалымдарды Билүүчү!
</item>
<item position="1">
 Аларга пайгамбары: «Аллах силерге Таалутту падыша кылып жиберди», – деп айтты. «Биз ага караганда падышалыкка татыктуураак болсок, анан кантип ал бизге падыша болсун?! Ага байлык мол берилген эмес», - дешти. Ал: «Аны силерге Аллах тандап, ага дене күчүн жана илимди мол берди» -деди. Аллах өкүмдарлыкты (Өзү) каалаган адамга берет. Аллах – баарын Камтуучу, Билүүчү.
</item>
<item position="1">
 Аларга пайгамбары: «Анын падышалыгынын белгиси – Эгеңер тараптан көңүлгө бейпилдик жана Муса менен Харундун үй-бүлөсүнөн калган калдыктар (буйумдар) бар периштелер алып жүргөн сандыктын силерге келүүсү». Чындыгында, эгер силер ыймандуу болсоңор, ушунда – силерге белги бар.
</item>
<item position="1">
 Талут аскери менен чыккан кезде: «Чындыгында, Аллах силерди дарыя аркылуу сынайт. Ким андан ичсе – менден эмес. Ал эми кимде-ким андан ичпесе (же) колу менен кочуштап алып, аз гана алып ичсе – ал менден» -деди. «Алардын өтө азынан башкасы андан ичишти. Таалут жана аны менен (кошо) ыйман келтиргендер дарыядан өткөн соң: «Биз Жаалут жана анын аскерлерине тең келүүгө кудуретибиз жетпейт», - дешти. Алардын (ичинен) Аллахка сөзсүз жолугарына ишенгендери: «Аллахтын каалоосу менен аз топ канчалган көп топту жеңген. Аллах – сабырдуулар менен бирге» - дешти.
</item>
<item position="1">
 Алар Жаалут жана анын аскерлери менен бетме-бет келген кезде: «Эгебиз бизге сабыр бер, кадамдарыбызды бекем кыл, бизге каапыр элдин үстүнөн (жеңишке жетүүгө) жардам бер!» –деп айтышты.
</item>
<item position="1">
 Ошондо аларды Аллахтын жардамы менен жеңилүүгө дуушар кылышты. Даут Жаалутту өлтүрдү. Аллах Даутка падышалык, даанышмандык жана (Аллах Өзү) каалаган нерселерди үйрөттү. Аллах адам баласынын бирин башкасы аркылуу коргобосо – жер жүзү бузулуп кетмек. Чындыгында Аллах – бүткүл ааламдар үчүн (берилүүчү) жакшылыктын Ээси!
</item>
<item position="1">
 Ушулар – Аллахтын белгилери. Биз аларды сага чындык менен окуп беребиз. Акыйкатта, сен – элчилерденсиң!
</item>
<item position="1">
 Аллах элчилердин кээ бирин башкасынан артыгыраак жаратып, алардын айрымдары менен сүйлөштү. Кээ бирөөсүнүн даражасын (башкасынан) жогорураак кылды. Марйам уулу Исага кереметтерди берип, аны Жебреил аркылуу күчтөндүрдүк. Эгер Аллах кааласа аларга далилдер (китептер) келген соң, пайгамбарлардан кийин алар согушпайт болчу. Бирок алар бири-бирине каршы чыгышты. Анан алардын кээ бирлери ыйман келтирип, калган бөлүгү (ыймандан) баш тартышты. Эгер Аллах кааласа алар бири-бири менен согушпайт эле. Бирок Аллах (Өзү) каалаганын жасайт!
</item>
<item position="1">
 Эй, ыйман келтиргендер! Силерге берген ырыскыбыздан соодалашуу, достук, жан тартуу болбой турган Күн келгенге чейин Аллах жолунда сарптагыла. Каапырлар – алар заалымдар.
</item>
<item position="1">
 Аллах! Андан башка кудай жок. Ал – Тирүү, Түбөлүк! Аны уйкусуроо да, уктоо албайт. Асмандардагы жана жердеги нерселер Ага (гана) таандык. Анын алдында Өзүнүн уруксатысыз ким колдоочулук кыла алат?! Алардын алдындагыларды да, артындагыларды да билет. Алар Анын каалоосунан башка эч нерсе билишпейт. Анын күрсүсү (билими) асмандар менен жерди камтыйт. Ага ал экөөсүн сактоо – кыйын эмес. Ал – абдан Бийик, өтө Улуу!
</item>
<item position="1">
 Динде зордоо жок. Чындыгында, тууралык менен азгырыктын ажырымы айкын болду. Кимде-ким будпарастыктан баш тартып, Аллахка ыйман келтирсе, ошондо ал (эч качан) кыйрабас бекем таянычка ээ болот. Аллах – Угуучу, Билүүчү!
</item>
<item position="1">
 257. Аллах – ыймандуулардын досу. Аларды караңгылыктан жарыкка чыгарат. Каапырлардын досу – аларды жарыктан караңгылыкка алып баруучу таагуттар. Алар – Тозок ээлери. Ал жерде түбөлүккө калышат.
</item>
<item position="1">
 Аллах падышалык (ээлик) бергендигин Ибрахим менен анын Эгеси жөнүндө талашкан (адам) тууралуу билесиңби? Ошондо Ибрахим: «Эгем өлтүрөт жана тирилтирет», -деди. Ал: «Мен да тирилте да, өлтүрө да алам», -деп айтты. Ибрахим: «Чындыгында, Аллах күндү Чыгыштан чыгарат, сен аны батыштан чыгарчы?!» –деди. Ошондо каапыр (Намрут) осол болду. Аллах заалым элди Туура Жолго түшүрбөйт,
</item>
<item position="1">
 Же чатырлары кулаган кыштактан өткөн (адамды) билесиңби? «Буларды өлгөн соң Аллах кантип тирилтет?!» – деп ойлоду. Аллах аны жүз жылга өлтүрүп, анан тирилтип: «Канча (убакыт) жаттың?!» - деп сурады. Ал: «Бир күн же жарым күн (гана жаттым)» – деди. (Аллах): «Андай эмес! Сен жүз жыл (өлүп) жаттың. Тамагыңа, суусундугуңа бир көз салчы: өзгөргөн эмес. Эшегиңди кара... Сени адамдарга үлгү кылуу үчүн. Сөөккө кара, анын сөөктөрүн (мына) кандай кураштырып, эт менен каптадык»,–деди. Качан ага айкын болгондо ал: «Билем, чындыгында, Аллах бардык нерсеге Кудуреттүү», – деди.
</item>
<item position="1">
 Ибрахим: «Эгем, өлүктү кантип тирилтесиң? Мага көргөзчү» - деген учурда, (Аллах) айтты: «Ишенбейсиңби?». (Ибрахим) айтты: Албетте (ишенем), бирок жүрөгүмдүн тынчтануусу үчүн (билгим келет). (Аллах) айтты: «Канаттуулардан төрттү алып, (союп), этин аралаштырып, ар бир тоого алардын (этинен) бирден үзүм ташта. Андан кийин аларды чакыр. Алар сага дароо (жетип) келишет. Билгин: Чындыгында Аллах – Мартабалуу, Даанышман».
</item>
<item position="1">
 Мал-мүлкүн Аллах жолунда сарптагандар – ар сабагында жүздөн дан (урук) алган, жети баш өндүргөн бир даана данга окшош. Аллах кимге кааласа көбөйтүп берет. Аллах – Жоомарт, Билүүчү.
</item>
<item position="1">
 Мал-мүлкүн Аллах жолунда сарптагандарын кийин колко (милдет) кылууну, жагымсыздыкты эрчитпегендердин сооптору Эгелеринин алдында. Аларга коркунуч да, кайгы да жок.
</item>
<item position="1">
 Жакшы сөз жана кечиримдүүлүк, ыза ээрчитип келген садакадан жакшы. Аллах – Бай жана Жумшак.
</item>
<item position="1">
 Эй, ыйман келтиргендер! Мал-мүлкүн элдер көрсүн үчүн сарптаган, Аллах менен Акырет күнүнө ишенбеген (адамга) окшоп, садакаңарды колко кылып, же ыза менен бузуп албагыла. Ал – үстүндө топурагы бар жылма ташка окшош. Ага катуу жамгыр жааса, аны (түшүмүн жууп кетип) таш боюнча калтырат. Алар өздөрү кылган иштин эч бирине ээ боло алышпайт. Аллах – каапыр элдерди туура жолго салбайт.
</item>
<item position="1">
 Мал-мүлкүн Аллахтын ыраазылыктарын көздөп сарптагандар жана өз напсилерин бекемдегендер – дөңсөөдөгү бакчага окшош: Ага нөшөр жааса эки эселеп түшүм берет. Эгерде жаабаса, (ага) себелеген жамгыр (деле жетиштүү). Аллах – эмнени жасасаңар (да баарын) Көрүүчү.
</item>
<item position="1">
 Алдынан дарыялар агып турган бардык жемиштери бар курма жана жүзүм бакчасы болуп, балдары алсыз, өзү картайган кезде, бакчасын оттуу бороон каптап, өрттөнүп калышын силерден бирөө каалайт беле? Ой жүгүртүүңөр үчүн Аллах силерге аяттарын ушундай түрдө түшүндүрөт.
</item>
<item position="1">
 Эй, ыйман келтиргендер! Өзүңөр иштеп тапкан жакшылыктардан жана Биз силерге жерден чыгарып берген нерселерден сарптагыла. Өзүңөр көздөрүңөрдү жумуп араң гана кармай турган (жаман) нерселерди сарптоо үчүн тандабагыла. Аллах – Бай, Макталуучу экенин билип койгула!
</item>
<item position="1">
 Шайтан кедейликти убада кылып, бузукулукка буйруйт. Аллах силерге Өзүнүн кечиримин жана ырайымын убада кылат. Чындыгында, Аллах – баарын Камтуучу, Билүүчү!
</item>
<item position="1">
 Ал даанышмандыкты кимге кааласа берет. Кимге даанышмандык берилсе, демек ага жакшылык мол берилди. Бирок муну акыл ээлери гана түшүнө алат.
</item>
<item position="1">
 (Аллах жолунда) сарпталган ар бир садаканы, назир кылган ар бир сооп иштериңди Аллах билет. Заалымдардын колдоочусу жок.
</item>
<item position="1">
 Эгерде садаканы ашкере кылып берсеңер- ал кандай сонун. Ал эми аны жашыруун жасап, кедейлерге берсеңер-ал силер үчүн андан да жакшы. Ал силердин жамандыктарыңарды өчүрөт. Аллах – жасап жаткан ишиңерден Кабардар!
</item>
<item position="1">
 (Каапырларды) Туура жолго түшүрүү – сенин милдетиң эмес. Бирок, Аллах кимди кааласа туура жолго салат. Жакшылыктан эмне сарптасаңар да, өзүңөр үчүн. Аллахтын ыраазылыгын гана көздөп сарптагыла! Жакшылыктан эмне сарптасаңар (ал) силер үчүн толук берилет жана силер адилетсиздикке кабылбайсыңар.
</item>
<item position="1">
 Аллах жолунда курчалган кедейлердин Жер бетинде сапарга чамалары жетпейт. (Алар) каниеттүү болгондуктан билбеген киши бай деп эсептейт. Алардын (кедейликтерин) жүздөрүнөн тааныйсың. Алар адамдардан суранышпайт. Жакшылыктан эмнени сарптабагыла, чындыгында, Аллах – аны Билүүчү!
</item>
<item position="1">
 Мал-мүлктөрүн күнү-түнү жашыруун да, ачык да сарптагандардын сооптору (алардын) – Эгелеринин алдында. Аларга (эч кандай) коркунуч жок, алар кайгырышпайт.
</item>
<item position="1">
 Сүткорлук кылгандар (Кыямат Күнү) мүрзөлөрүнөн жин тийген киши сыяктуу турушат. Ага – алардын: "Чындыгында соода сүткорлукка окшош",-дегени себеп. Аллах сооданы адал, бирок сүткорлукту арам кылды. Кимге Эгесинен насаат Сөз келген кезде, өздөрүн тыйышса, мурункулары (кечирилет), а иши Аллахка таандык. Кимде ким (сүткорлукка) кайтса, алар – Тозок ээлери. Алар анда – түбөлүккө калышат.
</item>
<item position="1">
 Аллах – сүткорлукту жокко чыгарып, садаканы арттырат. Аллах ар кандай күнөөкөр-каапырларды жакшы көрбөйт.
</item>
<item position="1">
 Ыйман келтирип, жакшы иштерди жасап, намазын орундатып, зекет бергендердин сооптору Эгелеринин алдында. Аларга коркунуч да, кайгыруу да болбойт.
</item>
<item position="1">
 Эй, ыйман келтиргендер! Аллахдан корккула, эгер ишенсеңер сүткорлуктан калган нерсеңерди таштагыла.
</item>
<item position="1">
 Эгер (сүткорлукту таштоону) каалабасаңар, муну – Аллахка, анын элчисине каршы согуш деп билгиле. Эгер (сүткорлукту таштап) тообо кылсаңар ошол учурдагы (бар болгон адал) мүлкүңөрдүн башы (пайдасы) өзүңөргө. Зулумдук кылбагыла, (ошондо) зулумдукка кабылбайсыңар!
</item>
<item position="1">
 Ал эми эгер ким кедейчиликтин кыйынчылыгында болсо, ал байыганга чейин күткүлө. Ал эми билсеңер: кайрымдуулук кылууңар – өзүңөр үчүн жакшыраак.
</item>
<item position="1">
 Аллахка кайтып келе турган Күндөн корккула (сактангыла). (Ал Күнү) ар бир жанга, ар бир кылган иши үчүн толук акысы берилип, аларга зулумдук кылынбайт.
</item>
<item position="1">
 Эй, ыйман келтиргендер! Белгилүү бир мөөнөткө бири-бириңерден карыз алсаңар (берсеңер), аны жазып койгула! Анан да ортоңордо бир катчы адилеттүүлүк менен жазсын. Катчы Аллахтын ага үйрөтүүсү боюнча жазуудан баш тартпасын. (Карызды кайтаруу) милдеттендирилген (адам) айтып, ал (катчы) жазсын. (Жазган) Эгеси болгон Аллахдан корксун жана андан эч нерсе кемитпесин. Эгер карыз (киши) акылсыз, алсыз, же ал жазууга кудуретсиз болсо, андай учурда өкүлү адилеттүүлүк менен жазсын. Эркектерден эки күбөнү күбө катары катыштыргыла. Эгер эки эркек болбосо, андай учурда күбөлүккө өтүүгө өзүңөр ылайык көргөн бир эркек менен эки аял. (Аялдын) бирөөсү адашса, экинчиси аны түзөйт (эскерет). Күбөлөр чакырылган кезде баш тартышпасын. (Карыздын) аз же көп экенине карабастан белгилүү мөөнөткө жазып койуудан эринбегиле. Мына ушул – Аллахтын алдында адилеттүүрөөк жана күбөлүк үчүн бекемирээк, күмөнсүрөбөшүңөргө жакыныраак. Бирок өз ара кол алышып, жасалган нак соода болсо, аны жазуунун кажети жок. Соодалашкан кезде күбөлөндүргүлө. Катчы да, күбө да зыянга учурабасын. Эгер андай кылсаңар ал силер үчүн күнөө. Аллахдан корккула. Ошондуктан Аллах силерге үйрөттү. Аллах – бардык нерсени Билүүчү.
</item>
<item position="1">
 Эгер сапарда болуп, катчы таба албасаңар, андай учурда күрөө алынат. Эгер бири-бириңерге ишенсеңер ишенилген тарап аманатын тапшырсын. Ошону менен бирге Эгеси болгон Аллахдан корксун. Күбөлүктү (көргөнүңөрдү) жашырбагыла. Ким аны жашырса, жүрөгү күнөөкөр (болот). Аллах – силердин жасаганыңарды Билүүчү!
</item>
<item position="1">
 Асмандардагы жана жердеги нерселердин баары Аллахка таандык. Силер көңүлүңөрдөгүнү жашырсаңар да, ашкере кылсаңар да, Аллах ал тууралуу силерден (баары бир) сурак алат. Ал кимди кааласа кечирип, кимди кааласа азаптайт. Аллах – бардык нерсеге Кудуреттүү!
</item>
<item position="1">
 Элчи менен момундар Эгеси тарабынан түшүрүлгөнгө ыйман келтиришти. Баарысы Аллахка, Анын периштелерине, Анын Китептерине, Анын элчилерине ишеништи. Алар: "Анын элчилеринин эч кимисин биз бөлбөйбүз", "угуп, моюн сундук", –дешти. Оо Эгем, Сенин кечиримиңди тилейбиз жана Сага гана кайтып барабыз.
</item>
<item position="1">
 Аллах ар бир жанга мүмкүнчүлүгү жеткен гана милдетти жүктөйт. (Ар бир жандын) жасаган жакшылыгы – өз пайдасына, ал эми жамандыгы – өз зыйанына. "Оо Эгем, эгер унутуп, же жаңылып калсак бизди азаптай көрбө! Оо Эгем, бизге мурункуларга жүктөгөнүңдөй оор жүк жүктөй көрбө! Оо Эгем, бизге күчүбүз жетпегенди жүктөбө! Бизди (Оттон) куткар! Бизди кечир! Бизге ырайым кыла көр! Сен – биздин Кожоюнубузсуң! Каапыр коомдорго каршы бизге жардам бер!
</item>
<item position="2">
 Алиф, лам, мим.
</item>
<item position="2">
 Аллахдан башка кудай жок! Ал – Тирүү, Түбөлүк!
</item>
<item position="2">
 Ал сага Өзүнүн кол астындагынын чындыгын тастыктоо үчүн Китепти Акыйкат менен түшүрдү. (Ал) Тооратты жана Инжилди да түшүргөн.
</item>
<item position="2">
 Андан мурда адамдарга туура жолду көрсөтүү үчүн. Анан Ал Ажыратуучуну түшүрдү. Чындыгында, Аллахтын белгилерине ишенбегендерге – катуу жаза (бар). Чындыгында, Аллах –Ызаттуу, Өч алуучу.
</item>
<item position="2">
 Чындыгында, Аллах үчүн жерде да, асмандарда да жашыруун нерсе жок.
</item>
<item position="2">
 Ал – силерге энеңердин курсагында Өзү каалагандай келбет берген. Аллахдан башка кудай жок! Ал – Ызаттуу, Даанышман!
</item>
<item position="2">
 Ал – сага Китеп түшүрдү. Анда өкүмдүү айаттар (бар). Жана алар – Китептин өзөгү. Калган айаттар – сырдуу. Кимдердин жүрөктөрүндө (Куран тууралуу) кара ниети болсо, андагы сырдуу айаттарды бурмалоо жана бузукулук кылуу максатында аңдышат. Анын чечмелөөсүн Аллах гана билет. Илимге бекем тургандар: "Биз ага ишендик! Баары – Эгебизден"! – дешет. Акыл-эстүүлөр гана өрнөк алышат.
</item>
<item position="2">
 Оо, Эгебиз! Бизди туура жолго салгандан кийин биздин жүрөгүбүздү адаштырба. Бизге Өзүңдүн алдыңдагы Ырайымыңдан бер. Чындыгында Сен – Айкөлсүң!
</item>
<item position="2">
 Оо, Эгебиз! Чындыгында, Сен күмөнсүз болуучу Күндө адамдарды чогултуучусуң. Чындыгында Аллах – Өз убадасына (эч качан) тескери чыкпайт!
</item>
<item position="2">
 Чындыгында, каапырлардын балдары да, мал-мүлкү да Аллахтын алдында эч нерседен сактап кала албайт жана алар – Тозоктун отундары.
</item>
<item position="2">
 Алардын абалы Фараондун абалына жана андан мурдагыларга окшош: Айаттарыбызды жалганга чыгарышкандыктан, Аллах аларды күнөөлөрү менен (кошо) азапка салды. Аллахтын жазасы – катуу.
</item>
<item position="2">
 Ыймансыздарга: "Силер жакында жеңилесиңер жана Тозокко чогуласыңар!" –деп айт. Ал– абдан жаман орун!
</item>
<item position="2">
 Эки беттешкен тайпада силер үчүн белги бар: Бир тайпа Аллах жолунда салгылашса, экинчиси – каапыр абалда (согушат). Мусулмандарды алар өздөрүнө караганда эки эсе көп көрүшөт. Аллах каалаганын Өз жардамы менен колдойт. Чындыгында мында – акыл-эстүүлөр үчүн өрнөк бар.
</item>
<item position="2">
 Адамдарга – айалдар, балдар, алтын-күмүштөн жыйналган казыналар, күлүк аттар, мал-мүлк жана эгинзарлар кооз көрсөтүлүп, аларга болгон сүйүү менен шөкөттөлдү. Бул (аталгандар) – ушул дүйнөдө пайдалуу нерселер. Бирок Аллахтын алдында – кайтып бара турган кооз жай бар.
</item>
<item position="2">
 (Сен адамдарга:) "Мен силерге мындан да жакшыраагын айтып берейинби?" – дегин. Такыбалар үчүн Аллахтын алдында алдынан дарыйалар агып туруучу бакчалар бар. Ал жерде алар (мусулмандар) түбөлүккө калышат. Анда Аллахтын ыраазылыгы жана таптаза жубайлар (болот). Албетте, пенделерин Аллах Көрүүчү!
</item>
<item position="2">
 (Алар): "Оо Эгебиз, биз Сага ыйман келтирдик, күнөөлөрүбүздү кечире көр, бизди Оттон сакта" – дешкен.
</item>
<item position="2">
 Сабырдуу, чынчыл, Аллахка баш ийүүчү, сарптоочу, таңда кечирим суроочуларды (Аллах билет).
</item>
<item position="2">
 Акыйкатта Өзүнөн башка кудай жок экенине адилеттүүлүктү орнотуучу Аллах Өзү, периштелер жана илим ээлери күбөлүк берди. Аллахдан башка кудай жок. Ал – Ызаттуу, Даанышман!
</item>
<item position="2">
 Чындыгында, Аллахтын алдында кабыл болуучу дин бул – Ислам. Китеп берилгендер өздөрүнө маалымат келгенден кийин өз ара көралбастыктын айынан талашып-тартышууга түшүштү. Ким Аллахтын айаттарына каршы чыкса, албетте, Аллахтын эсеп-жазасы тез!
</item>
<item position="2">
 Эгер алар сени менен талашса: "Өзүмдү жана мени ээрчигендерди Аллахка толук тапшырдым" –деп айткын. Китеп түшүрүлгөндөргө жана наадандарга: "Исламды кабыл аласыңарбы?" - деп айт. Эгер Исламды кабыл алышса, анда, чындыгында туура жолго түшкөн болот. Ал эми кабыл кылбаса, анда... сага (эскертүүнү) жеткирүү гана (буйурулган). Аллах – пенделерин Көрүүчү!
</item>
<item position="2">
 Аллахтын айаттарына ишенбегендер, пайгамбарларды акыйкатсыздык менен өлтүргөндөр жана адамдарды адилеттүүлүккө үгүттөгөндөрдү өлтүргөндөргө жан чыдагыс азап барын кабарла!
</item>
<item position="2">
 Мына ошолор дүйнөдө да, акыретте да жасаган амалдары текке кеткендер. Алар үчүн жардамчылар жок.
</item>
<item position="2">
 Китептерден үлүш берилгендердин ортосунда өкүм кылуу үчүн Аллахтын Китебине (кайрылууга) чакырылгандарды байкадыңбы? Алардын бир бөлүгү андан жүз үйрүп кетишти. Алар каршы чыгуучулар.
</item>
<item position="2">
 Алар: «Бизди эсептүү гана күн Тозок оту күйгүзөт» – деп ойлошкондуктан ошентишти. Аларды өздөрү ойлоп чыгарган нерселер дин жолунан адаштырды.
</item>
<item position="2">
 Биз аларды болоору анык Күндө жыйнаганыбызда эч кимге адилетсиздик кылынбастан (бул дүйнөдө кылган) эмгектери толук берилгенде (абалы) кандай болот?
</item>
<item position="2">
 Айткын: "Оо, Өкүмдарлык Ээси болгон Аллах! Сен Өзүң каалаган адамга бийлик берип, каалаган адамыңдан (кайра) тартып аласың. Каалаган адамыңды ардактап, каалаганыңды кордойсуң. Жакшылык – Сенин колуңда. Сен бардык нерсеге Кудуреттүүсүң!
</item>
<item position="2">
 Түндү күндүзгө, күндүздү түнгө киргизесиң. Тирүүнү өлүктөн чыгарып, өлүктү тирүүдөн чыгарасың. Өзүң каалаганыңа эсепсиз ырыскы бересиң!
</item>
<item position="2">
 Ыймандуулар – ыймандуулардан башкаларды: каапырларды дос кылбасын. Кимде-ким муну жасаса (дос кылса), анын Аллах менен эч кандай байланышы жок. Бирок, алардан сактануу үчүн (жасасаңар күнөө эмес). Аллах силерди Өзүнөн сестендирет. Кайтуу – Аллахка гана.
</item>
<item position="2">
 Эгерде жүрөгүңөрдөгүнү жашырсаңар да, ачык айтсаңар да, (баары бир) Аллах аны билет. Ал – асмандагыларды да, жердегилерда да (жакшы) билет. Аллах – бардык нерсеге Кудуреттүү!
</item>
<item position="2">
 Ар бир жан өзү кылган жакшылыкты да, жамандыкты да Кыямат Күнү даяр табат. Ошондо ар бир жан жасаган иши менен өзүнүн аралыгы абдан узак болушун тилейт. Аллах силерди Өзүнөн сестентет". Ошондой эле, Аллах – өз пенделерине абдан Ырайымдуу!
</item>
<item position="2">
 Анан дагы айт: "Эгер силер Аллахты сүйсөңөр, анда мени ээрчигиле. Ошондо Аллах силерди сүйөт жана күнөөңөрдү кечирет". Аллах – Кечиримдүү, Боорукер!
</item>
<item position="2">
 Айткын: "Аллахты жана Анын элчисин ээрчигиле"! Эгер жүз бурушса, албетте, Аллах – каапырларды жек көрөт!
</item>
<item position="2">
 Чындыгында, Аллах Адамды, Нухту, Ибрахимдин урпактарын жана Имрандын урпактарын бүт дүйнөдөн тандап алды.
</item>
<item position="2">
 Анткени бир уруу – экинчи бир уруудан (тараган). Чындыгында, Аллах – Угуучу, Көрүүчү!
</item>
<item position="2">
 Имрандын айалы: "Эгем, мен курсагымдагыны азат абалда Сага гана арнадым. Менден кабыл ал. Албетте, Сен – Угуучу, Билүүчүсүң!" – деди.
</item>
<item position="2">
 Ал төрөгөн кезде: "Эгем, мен кыз төрөдүм"-деп айтты. Ал эми Аллах анын кимди төрөгөнүн жакшыраак Билүүчү. Эркек – айал сыйактуу эмес. Анан: "Аны Марйам деп атадым. Аны жана анын урпактарын куулган шайтандан сактооңду Өзүңдөн сураймын".
</item>
<item position="2">
 Анан Эгеси аны жакшы кабыл алды. Жакшы өсүү менен өстүрүп, Закарийаны ага кепил кылды. Ар качан Закарийа мечитке кирген кезде анын алдынан мол ырыскыларды көрчү. Ал: "Эй, Марйам! Бул сага кайдан?" –деп сурачу. Ал: "Бул – Аллахдан!" –деп жооп берчү. Чындыгында, Аллах кимди кааласа ага сансыз ырыскы берет.
</item>
<item position="2">
 Закарийа Эгесине кайрылып: "Оо, Эгем! Мага жакшы перзент бер. Анткени, Сен – дубаны Угуучусуң!"- деди.
</item>
<item position="2">
 Ал (Закарийа) мечитте намаз окуп жаткан кезде периштелер айтышты: "Аллах сага Аллахтын (Өзүнүн) сөзүн тастыктоочу, жетекчи, өзүн айалдардан калкалоочу, жакшылардан пайгамбар (кылып) Йахйа аттуу перзент менен сүйүнчүлөйт".
</item>
<item position="2">
 Ал айтты: "Оо Эгем, мен картайдым. Кантип менден бала төрөлсүн. Айалым да төрөттөн калган". Ал айтты: "Аллах эмне кааласа ошону жасайт!".
</item>
<item position="2">
 Ал (Закарийа) айтты: "Оо Эгем! Анда мага бир белги бер". Ал айтты: "Белги – сен үч күн адамдар менен ымдагандан башкача сүйлөшө албай каласың. Эртели-кеч Эгеңди көп эсте жана аруула".
</item>
<item position="2">
 Периштелер айтышты: "Эй, Марйам! Аллах сени тандады, тазалады. Сени дүйнөдөгү айалдардын ичинен тандап алды.
</item>
<item position="2">
 Эй, Марйам! Аллахка мойун сунуп, Эгеңе сежде кыл. Намаз окуучулар менен чогуу намаз оку!
</item>
<item position="2">
 Бул – кайып байандардан. Биз аны сага айтып бердик. Алар кимиси Марйамды кепилдикке алаары тууралуу маселеде калемдерин ыргытышып, жаңжалдашкан кезде сен алар менен болгон эмессиң.
</item>
<item position="2">
 Периштелер: "Эй, Марйам! Чындыгында, Аллах сени Өзү тарабынан бир сөз менен кубантат; анын ысмы Масих Иса Марйам уулу. Ал - дүйнөдө, акыретте, даңктуу жана Аллахка жакындардан.
</item>
<item position="2">
 Ал бешикте жана эр жеткенде адамдарга сүйлөйт. Ал - жакшылардан.
</item>
<item position="2">
 Ал (Марйам): "Мага бир да адам жолобосо, менде кайдан бала болсун?" –деди. Ал айтты: "Ушундай! Аллах эмне кааласа ошону жаратат. Эгер бир иштин болуусун кааласа, анда Ал: "Бол!"-дейт, ал дароо ишке ашат.
</item>
<item position="2">
 Ага Жазууну, даанышмандыкты, Тооратты жана Инжилди үйрөтөт.
</item>
<item position="2">
 жана аны Исраил урпактарына элчи кылат. "Чындыгында мен силерге Эгеңерден кереметтер менен келдим: Мен ылайдан чымчык жасап, ага Аллахтын уруксаты менен дем салсам, ага жан кирет; Аллахтын эрки менен тубаса сокурларды, ала-пес оорулууларды айыктырып, өлүктөрдү тирилтем; үйүңөрдө эмне жеп, эмне сактаганыңар тууралуу кабар берем. Чындыгында, ушунда, эгер ыйман келтирсеңер –– силер үчүн белги бар.
</item>
<item position="2">
 Силерге алдымдагы Тооратты ырастоо, Эгеңерден арам кылынган кээ бир нерселерди адал кылуучу белги жана силерге Эгеңерден кереметтер менен келдим. Аллахдан коркуп, мага мойун сунгула!
</item>
<item position="2">
 Чындыгында, Аллах менин да, силердин да Эгеңер. Ага сыйынгыла. Ушул (анык) – туура жол.
</item>
<item position="2">
 Иса алардан каршылык сезип: "Аллах жолунда мага ким жардамчы болот?" –деди. Хаварийлер: "Биз Аллах (үчүн) жардамчыбыз. Аллахка ыйман келтирдик. Биздин (толук) мусулман болгонубузга күбө бол, –дешти, –
</item>
<item position="2">
 Оо, Эгебиз! Түшүргөнүңө (айанга) ыйман келтирип, элчини ээрчидик. Бизди күбө болуучулар менен чогуу кыл!"
</item>
<item position="2">
 Алар амалкөйлүк-куулук кылышты. Аллах да (аларга каршы) амалдуулук кылды! Аллах – амалкөйлөрдүн эң мыктысы.
</item>
<item position="2">
 Аллах мындай деди: "Эй, Иса! Сени Мен алуучумун жана өз тарабыма көтөрүүчүмүн. Андыктан каршы болгондордон сени тазартуучумун жана сени ээрчигендерди Кыйаматка чейин каршы болгондорго үстөмдүк кылып койом. Анан кайтаар жериңер – Мен тарап. Силер талашкан нерселер тууралуу ортоңордо өкүм кыламын.
</item>
<item position="2">
 Ал эми ыйманга келбегендердин өздөрүн дүйнөдө да, акыретте да катуу азаптаймын. Алар үчүн эч бир жардамчы жок.
</item>
<item position="2">
 Ыйман келтирип, жакшы иштерди жасагандардын сыйлыктары толук берилет. Анткени, Аллах – заалымдарды жек көрөт!
</item>
<item position="2">
 Мына ошону сага айаттардан жана даанышман насааттардан окуп берүүдөбүз.
</item>
<item position="2">
 Аллахтын алдында Исанын өрнөгү Адамдын мисалы сыйактуу. Аны топурактан жаратып, анан ага: "Бол!" - деп буйруду эле, болуп калды!
</item>
<item position="2">
 Чындык – Эгеңден. Мына эми, күмөн саноочулардан болбо!
</item>
<item position="2">
 Ачык белги келгенден кийин Иса тууралуу сени менен талашкандарга: "Келгиле, балдарыбызды, балдарыңарды, айалдарыбызды, айалдарыңарды, өзүбүздү жана өзүңөрдү чакыралы. Жалбарып, Аллахтын каргыштарын жалганчыларга тилейли!" – деп айт.
</item>
<item position="2">
 Чындыгында, ушул байандар – шексиз чындык. Аллахдан башка кудай жок! Чындыгында, Аллах – Мартабалуу, Даанышман!
</item>
<item position="2">
 Эгер алар жүз үйүрүшсө... Аллах – бузукуларды Билүүчү!
</item>
<item position="2">
 Эй, Китеп ээлери! Ортобузду (түзөп), өз ара бир келишимге келели: Жалгыз Аллахка кулдук кылалы, Ага эч нерсени шерик кылбайлы. Ошондой эле, Аллахдан башканы – бири бирибизди кудай кылып албайлы" – деп айткын. Эгер алар каршы болсо, анда :"Биздин мусулмандыгыбызга күбө болгула!" – дегиле.
</item>
<item position="2">
 Эй, Китеп ээлери! Ибрахим тууралуу эмнеге талашасыңар? Акылга келбейсиңерби: Чындыгында, Тоорат да, Инжил да андан кийин түшүрүлбөдү беле?!
</item>
<item position="2">
 Эй, силер маалыматыңар болгон нерсе тууралуу го талашып жатасыңар! А эмне үчүн өзүңөр билбеген нерселериңер тууралуу дагы талашасыңар? Аллах билет, а силер билбейсиңер.
</item>
<item position="2">
 Ибрахим иудей да, христиан да эмес, нагыз мусулман болчу. Шерик тутуучулардан да эмес эле.
</item>
<item position="2">
 Чындыгында, адамдардын Ибрахимге жакыны – аны ээрчишкендер; Ушул пайгамбар жана ыймандуулар. Аллах –ыймандуулардын Коргоочусу!
</item>
<item position="2">
 Китеп ээлеринин бир тобу силерди адаштырууну каалашты. А, бирок алар өздөрүн гана адаштырышат. Аны өздөрү да сезишпейт.
</item>
<item position="2">
 Эй, Китеп ээлери! Өзүңөр күбө болуп туруп, эмне үчүн Аллахтын белгилерине каршы чыгасыңар?
</item>
<item position="2">
 Эй, Китеп ээлери! Эмне үчүн чындыкты бузукулук менен алмаштырып, билип туруп Акыйкатты жашырасыңар.
</item>
<item position="2">
 Китеп ээлеринин бир тобу (өз ара): "Ыймандууларга түшүрүлгөнгө күндүн башында ыйман келтирип, анын айагында каршы чыккыла! "Балким алар кайтаар",–дешет.
</item>
<item position="2">
 Силердин диниңерди ээрчигендерге Сен: "Чындыгында, Аллахтын жолу – туура жол!" – деп айткын. (Алар): "Эгер силер аларды ээрчисеңер, анда силерге түшүрүлгөн нерселер алардын бирөөсүнө да берилгендигине ишенбегиле, же алар Эгеңердин алдында силерге (күнөөнү) жаап салышат", - деп айтышат. (Сен): "Чындыгында, жакшылык – Аллахтын колунда, аны Өзү каалаганына берет", – деп айт. Чындыгында, Аллах – баарын Камтуучу, Билүүчү.
</item>
<item position="2">
 Ал каалаган адамына Өз ырайымын багыштайт. Аллах – Улуу Ырайымдуулуктун Ээси!
</item>
<item position="2">
 Китеп ээлеринин кээ бирөөлөрүнө сен көп байлык аманатка берсең , аны сага толугу менен кайтарат. Ал эми айрымдары бир динар аманатка берсең, анын артынан түшпөсөң кайтарып беришпейт. Себеби алар: "Сабатсыз адамдарга биздин күнүбүз түшпөйт", –деп айтышат. Алар Аллах тууралуу билип туруп жалган айтышат.
</item>
<item position="2">
 Андай эмес! Ким өз убадасын аткарса, Аллахдан корксо... Чындыгында, Аллах такыбаларды сүйөт!
</item>
<item position="2">
 Чындыгында, Аллахка берген убадаларын жана анттарын арзыбас акча үчүн соодалашкандардын Акыретте эч кандай үлүшү жок жана Кыйамат Күнү Аллах аларга сүйлөбөйт, карап да койбойт. Аларды (күнөөдөн) тазартпайт, аларга – оорутуучу азап (бар).
</item>
<item position="2">
 Чындыгында, алардын арасынан бир топ Китепте болбогонду (силер) Китепте бар экен деп ойлооңор үчүн тилдерин буруп окушат. "Бул – Аллахдан!" - деп айтышат. Бирок, ал – Аллахдан эмес! Алар Аллах тууралуу билип туруп жалган айтышат.
</item>
<item position="2">
 Аллах бир адамга Китеп, даанышмандык жана пайгамбарлык берсе, а тигил болсо адамдарга: "Аллахты койуп, мага кул болгула!" – деп айтуусу туура эмес. Анын ордуна: "Китептен окуп үйрөткөнүңөрдөй жана сабак алганыңардай Эгесине гана берилгендей болгула!" – (деп айтуусу керек эле).
</item>
<item position="2">
 Ал силерге периштелерди жана пайгамбарларды өзүңөргө кудай кылып алууга буйурбайт. Силерди мусулман болгонуңардан кийин, (кайра) каапырлыкка буйурмак беле?!
</item>
<item position="2">
 Аллах пайгамбарларга : "Силерге Китеп, даанышмандык бердим. Анан силерге берилген нерселерди тастыктоочу (башка) элчи келет. Силер ага сөзсүз ишенип, ага жардам беришиңер керек!" – деп алардын убадаларын алган. Ал: "Менин келишимимди тастыктап, кабыл албайсыңарбы?" – деп айтты. Алар: "Тастыктайбыз!" – дешти. Ал: "Күбө болгула! Мен да силер менен бирге күбө болуучуларданмын", – деди.
</item>
<item position="2">
 Мындан кийин кимде-ким жүз үйүрсө – алар бузукулар.
</item>
<item position="2">
 Аллахтын дининен башка дин издешеби? Ага асмандардагы жана жердин баары ыктыйардуу да, ыктыйарсыз да мойун сунат. Алар Ага кайтарылат.
</item>
<item position="2">
 Биз Аллахка жана бизге түшүрүлгөнгө, Ибрахимге, Исмаилге, Исхакка, Йакупка жана алардын урпактарына түшүрүлгөнгө, Мусага, Исага жана бардык пайгамбарларга, Эгебизден белек кылынганга ыйман келтиребиз. Биз аларды бирин артык, бирин кем көрбөйбүз. Ага (Аллахка) гана өзүбүздү тапшыруучуларданбыз, – деп айткыла.
</item>
<item position="2">
 Кимде-ким Исламдан башканы дин катары тутунса, анын дини кабыл кылынбайт. Ал Акыретте зыйанга учуроочулардан.
</item>
<item position="2">
 Аллахка ыйман келтирип, чындыгында, элчинин акыйкаттыгына күбө болуп, аларга ачык далилдер келген соң, каапырлык кылган коомду Аллах кандай туура жолго салсын?! Аллах заалым коомду туура жолго баштабайт.
</item>
<item position="2">
 Алардын жазасы – Аллахтын, периштелердин жана бардык адамдардын каргышы!
</item>
<item position="2">
 Ал жерде (тозокто) алар түбөлүккө калышат. Алардын жазасы да жеңилдетилбейт, (жазалоо) мөөнөтү да артка кечиктирилбейт.
</item>
<item position="2">
 Бирок (ыйман келтирип), тообо кылгандар жана (амалдарын) түзөгөндөргө Аллах – Кечиримдүү, Боорукер!
</item>
<item position="2">
 Чындыгында, ыйман келтиришкенден кийин каапыр болгондор жана да каршылыктарын күчөткөндөрдүн тообосу эч (качан) кабыл болбойт. Мына ошолор – Жолдон адашкандар.
</item>
<item position="2">
 Чындыгында, каапыр бойунча өлгөндөрдүн ар бири жер жүзү толо алтын төлөсө да эч качан алардын (төлөмдөрү) кабыл кылынбайт. Аларга жан чыдагыс азап (бар). Алар үчүн бир да жардамчы жок!
</item>
<item position="2">
 Силер өзүңөр жакшы көргөн нерсени (Аллах жолунда) сарптамайынча жакшылыкка жете албайсыңар. Силер эмнеден кайрымдуулук кылган болсоңор, чындыгында аны Аллах Билүүчү!
</item>
<item position="2">
 Тоорат түшүрүлөрдөн мурда Исраил өзүнө-өзү арам кылган нерселеринен башка бардык тамактар Исраил урпактарына адал болчу. Аларга: " Эгер айтканыңар чын болсо Тооратты алып келип окугула!" –дегин.
</item>
<item position="2">
 Ошондон кийин кимде-ким Аллах жөнүндө жалган сөз таратса, – мына ошолор заалымдар!
</item>
<item position="2">
 Айткын: "Аллах – Чындыкты Айтуучу! Ибрахимдин таза динин кармангыла!" Ал – (Аллахка) шерик кошуучулардан эмес!
</item>
<item position="2">
 Чындыгында, адамзат үчүн Меккеде алгач курулган үй – бүткүл аалам үчүн ыйык жана туура жол!
</item>
<item position="2">
 Анда ачык белгилер жана Ибрахимдин орду бар. Кимде-ким ага кирсе – тынчтыкта болот. Мүмкүнчүлүгү жеткендерге Аллах (ырааазылыгы) үчүн Каабага ажылык кылуу милдети жүктөлдү. Ким мындан жүз үйүрсө, чындыгында, Аллах – ааламдагыларга Муктаж эмес!
</item>
<item position="2">
 "Эй, китеп ээлери! Аллахтын белгилерине эмне үчүн ишенбейсиңер?! Аллах силердин кылып жаткан иштериңердин баарына Күбө! قُلْ يَا أَهْلَ الْكِتَابِ لِمَ تَكْفُرُونَ بِآيَاتِ اللّهِ وَاللّهُ شَهِيدٌ عَلَى مَا تَعْمَلُونَ
</item>
<item position="2">
 3 99 003099 169920 0:00:21 Скажи: «О люди Писания! Почему вы сбиваете верующих с пути Аллаха, пытаясь исказить его, будучи свидетелями правдивости Мухаммада и истинности ислама? Аллах не находится в неведении относительно того, что вы совершаете». Эй китеп ээлери, өзүңөр тууралыгына күбө болуп туруп, эмне үчүн кара ниеттикти көздөп, ыймандууларды Аллахтын жолунан тососуңар?! Аллах силердин жасап жаткан ар бир ишиңерге кайдыгер эмес!"" – деп айткын."
</item>
<item position="2">
 Эй, ыйман келтирген момундар! Эгер силер ыйман келтиргенден кийин китеп ээлеринин кээ бир тобуна мойун сунсаңар, алар силерди (кайра) каапырлыкка кайтарышат.
</item>
<item position="2">
 Силерге Аллахтын айаттары окулуп жатса, араңарда Аллахтын элчиси болсо, анан кантип силер кайра артка (каапырлыкка) кайтасыңар?! Ким Аллахтын китебин бекем карманса, ал – туура жолго багыт алат.
</item>
<item position="2">
 Эй, ыйман келтиргендер! Аллахдан чыныгы коркунуч менен корккула жана мусулман абалда гана өлгүлө.
</item>
<item position="2">
 Баарыңар Аллахтын жибин (гана) карманып, бөлүнүп-жарылбагыла! Силер бири-бириңе душман болуп турган учурда жүрөктөрүңөрдүн аралыгын жакындаткан, Анын жакшылыгы менен бир тууганга айланганыңарды эстегиле! Тозоктун бир чуңкурунун жээгинде турган кезиңерде, Ал силерди андан куткарды. Силер туура жолго түшүшүңөр үчүн Аллах Өз айаттарын ушундай кылып байандайт.
</item>
<item position="2">
 Силерден жакшылыкка чакырып, жакшылыкка үндөгөн жана жамандыктан тыйган бир коом болсун! Ошолор – (азаптан) кутулуучулар.
</item>
<item position="2">
 Өздөрүнө ачык далилдер келгенден кийин бөлүнүп-жарылып, каршылашкандардан болбогула. Мына ошолорго – улуу азап (бар)!
</item>
<item position="2">
 Кыйамат Күнү айрым жүздөр агарып, айрым жүздөр карарат. Ошондо жүздөрү караргандарга: "Ыйман келтиргенден кийин каапыр болдуңарбы?! Ошол каапыр болгонуңар үчүн азабын таткыла!" (– деп айтылат).
</item>
<item position="2">
 Ал эми жүздөрү агаргандар Аллахтын мээриминде болушат. Алар анда түбөлүктүү калышат.
</item>
<item position="2">
 Ушулар – Аллахтын айаттары. Аны сага чындык менен окуп берип жатабыз. Аллах – ааламдарга зуулумдук кылууну каалабайт.
</item>
<item position="2">
 Асмандагылар да, жердегилер да Аллахка таандык. Бардык иштериңер Аллахка кайтат.
</item>
<item position="2">
 Аллахка ыйман келтирген, жакшылыкка үндөгөн, жамандыктан тыйган, (жалпы) адамзат үчүн жиберилген жакшы коом болдуңар! Эгер китеп ээлери ыйман келтиришкенде, ал – өздөрү үчүн жакшы болмок. Алардын кээ бирлери ыймандуулар, ал эми көпчүлүгү бузукулар.
</item>
<item position="2">
 Алар силерге кайгыдан башка эч бир зыйанын тийгизе алышпайт. Эгер силер менен согушса, артын карай качышат. Аларга жардам берилбейт.
</item>
<item position="2">
 Кайда болсо да, аларга кордук соккусу урулат. Аллах тараптан коргоо, же адамдар (мусулмандар) менен келишими болсо гана аларга сокку урулбайт. Алар Аллахтын каарына учурап, кедейчиликтин да соккусун тартышат. Анткени, алар Аллахтын айаттарына каршы чыгышты, пайгамбарларды адилетсиздик менен өлтүрүштү. Бул (азап) – алардын күнөөгө батып, чектен ашкандыгынан.
</item>
<item position="2">
 Китеп ээлеринин баары бирдей эмес. Алардын түн мезгилинде тике туруп, Аллахтын айаттарын окуп, сежде кылуучу бир тайпасы бар.
</item>
<item position="2">
 Алар Аллахка, акырет Күнүнө ишенишип, жакшылыкка чакырып, жамандыктан тосуп, жакшылык иштерде атаандашат. Алар – жакшылардан.
</item>
<item position="2">
 Алар кандай жакшылык кылышпасын (Аллах тарабынан) унутулуп калбайт. Аллах – такыбаларды Билүүчү!
</item>
<item position="2">
 Чындыгында, каапырлардын мал-мүлкү, балдары Аллахдан (келүүчү) эч бир нерседен аларды куткарып кала албайт. Алар – тозок ээлери. Анда түбөлүккө калышат!
</item>
<item position="2">
 Алардын бул дүйнөдө жасаган кайрымдуулуктарынын мисалы: өздөрүнө зулумдук кылган коомдун эгин талаасынын түшүмүн кыйраткан айаздуу шамал сыйактуу. Аллах аларга зулумдук (адилетсиздик) кылган жок! Алар – өздөрүнө-өздөрү зулумдук кылышты!
</item>
<item position="2">
 Эй, ыймандуулар! Өзүңөрдөн башкаларды дос тутпагыла. Алар силерге кастык кылуудан тартынышпайт. Алар силердин балээге кабылышыңарды каалашат. Алардын кектешүүсү оозунан (чыккан сөздөн) ачык-айкын көрүнүп турат. Жүрөктөрүнүн түпкүрүндөгү тагы (кеги) абдан чоң. Чындыгында, силер түшүнүшүңөр үчүн Биз силерге белгилерди байан кылдык.
</item>
<item position="2">
 Силер аларды жакшы көрөсүңөр, (баары бир) алар силерди жек көрүшөт. Силер Китептин баарына ыйман келтиресиңер, алар бетме-бет келген учурда: "Ишендик!" – деп, өздөрүнчө калган кезде ачууланып, бармактарын тиштешет. "Кара ниетиңер менен кошо өлгүлө!" – деп айт. Чындыгында, Аллах – жүрөктөрдүн түпкүрүндөгүнү Билүүчү!
</item>
<item position="2">
 Силер кандайдыр бир ийгиликке жетсеңер, аларга жакпайт. Ал эми силерге кандайдыр бир жамандык келсе, ага алар кубанышат. Эгер сабыр кылып, такыба болсоңор, алардын кара ниеттигинен эч зыйан тартпайсыңар! Чындыгында, Аллах – алардын кылып аткан иштеринин баарын Камтуучу!
</item>
<item position="2">
 үйүңдөн эрте чыгып, момундарды согуш үчүн катарга тиздиң, Аллах – баарын Угуучу, Көрүүчү!
</item>
<item position="2">
 Ошол учурда силерден эки топ кайратынан тайа түштү. Аллах ал экөөсүнүн жардамчысы. Момундар Аллахка гана тобокел кылышсын!
</item>
<item position="2">
 Чындыгында, Бадрда силерди ­­жеңишке жеткирген – Аллах! Ал кезде силер күчсүз болчусуңар. Аллахдан корккула! Мүмкүн (силер эми) шүгүр кылаарсыңар?!
</item>
<item position="2">
 Момундарга: "Эгеңер силерге үч миң периште түшүрүп, жардам берди. Ошол жетишпейби?!" – деп айттың.
</item>
<item position="2">
 Ооба, эгер сабыр кылып, такыба болсоңор, Ал силерге дароо келип, Эгеңер силерге бирдей беш миң периште менен жардам кылат.
</item>
<item position="2">
 Аллах аны силерди сүйүнтүп, аны менен (кошо) жүрөктөрүңөр тынчтануусу үчүн жасады. Жардам – Мартабалуу, Даанышман Аллахдан гана!
</item>
<item position="2">
 Каапырлардын бир тарабын кыйратуу жана аларды кордоп, ийгиликсиз кайтуусу үчүн (ушинтти).
</item>
<item position="2">
 Аллах аларды кечиреби, же азаптайбы... Эч бир иш сенин эркиңде эмес! Чындыгында, алар – заалымдар.
</item>
<item position="2">
 Асмандагылар жана жердегилер – Аллахка таандык. Ал каалаганын кечирип, каалаганын азаптайт. Аллах – Кечиримдүү, Боорукер!
</item>
<item position="2">
 Эй, ыйман келтиргендер! Сүткорлуктун эсебинен жашабагыла! Аллахдан корккула! (Ошондо) мүмкүн кутулаарсыңар!
</item>
<item position="2">
 Каапырларга дайардалган тозоктон сактангыла!
</item>
<item position="2">
 Аллахдан коркуп, элчиге мойун сунгула! Балким (ошондо) ырайым кылынаарсыңар!
</item>
<item position="2">
 Эгеңердин кечиримине, такыбалар үчүн дайардалган кенендиги асман менен жердей болгон бейишке умтулгула!
</item>
<item position="2">
 Кеңиричиликте да, жетишсиздикте да Аллах жолунда сарптагандар, ачуусун сабыр менен баскандар, адамдарга кечиримдүү болгондор – (ушулар такыбалар)! Аллах – жакшылык кылуучуларды сүйөт!
</item>
<item position="2">
 Ыпластык менен алектенгендер, өз жандарына зулумдук кылгандар, билип туруп жасаган (күнөө) иштерин улантышпаса, Аллахты эстеп, күнөөлөрү үчүн кечирим сурашса... Аллахдан башка ким күнөөлөрдү кечире алат?!
</item>
<item position="2">
 Алардын сыйлары – Эгесинен кечирим жана алдынан дарыйалар агып турган бейиштер. Ал жерде алар түбөлүккө болушат. Амал кылуучулардын сыйлыктары кандай жакшы!
</item>
<item position="2">
 Силерден мурда ар түрдүү окуйалар өткөн. Жер жүзүн кезгиле. Жалганга чыгаруучулардын акыбети эмне болгонун көргүлө!
</item>
<item position="2">
 Бул – адамдарга эскертүү жана Такыбаларга – жол көрсөтүүчү насаат!
</item>
<item position="2">
 Алсырабагыла жана кайгырбагыла, эгер момун болсоңор, силер албетте, (каапырлардан) үстөм болосуңар!
</item>
<item position="2">
 Эгер силер жаралансаңар, тигил коомго да ошол сыйактуу эле жарадарлык жеткен. Ушул күндөрдү адамдардын арасында айлантып турабыз. Аллах силердин ыймандууларыңарды аныктоо жана силерден шейит алуу үчүн (ушинтет). Аллах – заалымдарды жек көрөт.
</item>
<item position="2">
 Ошондой эле Аллах момундарды тазалоо жана каапырларды кыйратуу үчүн (согуш чыгарат).
</item>
<item position="2">
 Же силерден Аллах үчүн күрөшүүчүлөрдү жана сабырдууларыңарды (Эгеңер) аныктабастан туруп Бейишке киребиз деп ойлойсуңарбы?
</item>
<item position="2">
 Мурда өлүмгө жолугууну эңсечү элеңер, эми аны көрүп, карап турасыңар.
</item>
<item position="2">
 Мухаммед – Аллахтын элчиси гана. Андан мурун да элчилер өткөн. Ал өлсө, же өлтүрүлсө силер артка кайтасыңарбы?! Ким артына кайтса ал – Аллахка кымындай да жамандык кыла албайт. Аллах – шүгүр кылуучуларды сыйлайт.
</item>
<item position="2">
 Аллахтын буйругу болмойунча эч ким өлбөйт! Ал (ажал) – жазылуу бир мөөнөт. Кимде-ким бул дүйнөнүн жакшылыгын кааласа аны ошого беребиз. Ал эми кимде-ким Акыреттин жакшылыгын кааласа – ага ошону беребиз. Шүгүр кылуучуларды – тез арада сыйлайбыз!
</item>
<item position="2">
 Канчалаган пайгамбарлар менен нечелеген Кудайга берилгендер согушушту. Алар Аллах жолунда тарткан азаптан алсырашып, мойун сунушкан жок. Аллах – сабырдууларды сүйөт!
</item>
<item position="2">
 Алардын сөздөрү: "Оо Эгебиз! Күнөөлөрүбүздү, ишибиздеги ысырапкорчулугубузду кечиргин, биздин кадамдарыбызды бекем кылып, каапыр коомго каршы (күрөштө) жардам бер!"-дешти.
</item>
<item position="2">
 Ошондуктан Аллах аларга дүйнө жакшылыгын берип, Акырет жакшылыгынын эң көркөмүнө бөлөдү. Аллах – жакшылык кылуучуларды сүйөт!
</item>
<item position="2">
 Эй, ыйман келтиргендер! Эгер силер каапырларга мойун сунсаңар, силерди артыңарга кайтарат, ошондо силер зыйанга учуроочуларга айланасыңар.
</item>
<item position="2">
 Ооба! Силердин колдоочуңар – Аллах. Ал – эң мыкты Жардамчы!
</item>
<item position="2">
 Ыймансыздардын жүрөгүнө Аллах Өз Китептеринде кабарлабаган шериктерди кошкондугу үчүн коркунуч салабыз. Алардын бара турган жайы – тозок. Залымдардын жайы –кандай жаман!
</item>
<item position="2">
 Силер аларды Аллахтын каалоосу менен талкалаган кезде, Аллахтын убадасы ишке ашты. Качан гана силер коркуп, буйрукка каршы чыгып, силер жакшы көргөн нерсени Аллах өзүңөргө көрсөткөндөн кийин гана силер мойун толгодуңар. Силердин араңардан бул дүйнөнү каалоочулар жана акыретти каалоочулар да бар. Ал силерди сыноо үчүн алардан жеңилүү менен кайтарды. Бирок, Ал силерди кечирди. Аллах – момундар үчүн ырайым Ээси!
</item>
<item position="2">
 Мына силер эч кимге карабастан артка качтыңар. Элчи болсо силерди алга чакырып жатты. Силердин кайгыңарга кайгы кошуп, өткөн нерсеге жана кабылганга өкүнбөшүңөр үчүн Аллах силерди жазага кириптер кылды. Чындыгында, Аллах – силердин жасап жатканыңардан Кабардар.
</item>
<item position="2">
 Анан, Ал силерге кайгыдан кийин, силердин бир бөлүгүңөрдү тынчтандыруучу уйку жиберди. Калган бөлүгүңөр өздөрү менен алек болуп, санаа тартып жатышты. Алар: "Бул иште бизге бир нерсе болбой калды", – деп, Аллах тууралуу адилетсиз наадандык ойлорго алдырышты. – "Бардык иштер –Аллахка таандык", –деп айткын. Алар дилдеринде сага ачык айтпаган нерселерди сакташат. Алар: " Эгер бул иште биз үчүн бир нерсе болгондо, биз бул жерде өлүмгө учурабас элек", –деп айтышат. Айт: "Эгер силер өз үйүңөрдө жатып деле, кимдин маңдайына өлүм жазылган болсо, ачыкка чыкмак. Аллах силердин дилиңердегини сыноо жана жүрөгүңөрдөгүнү тазалоо үчүн (ушул окуйага кириптер кылды)". Акыйкатта, Аллах дилдердеги нерселерди Билүүчү!
</item>
<item position="2">
 Чындыгында эки тайпа бетме-бет келген кезде силердин араңардан артка кайткандар, алардын бузукулук аракетинен улам шайтан жаңылыштыкка түрттү. Аллах аларды кечирди. Анткени, Аллах –Кечиримдүү, Жумшак!
</item>
<item position="2">
 Эй, ыйман келтиргендер! Сапарга, же согушка бара жатып, кайтыш болгон туугандар тууралуу: "Эгер алар биз менен чогуу болгондо, өлмөк да эмес, өлтүрүлмөк да эмес" – деп жолдошторуна айткан каапырлардай болбогула! Акыйкатта, Аллах – тирилтет жана өлтүрөт! Аллах – силер жасап жаткан иштерди Көрүп туруучу!
</item>
<item position="2">
 Албетте, силер Аллахтын жолунда өлтүрүлгөн, же өлгөн болсоңор, – Аллахтын кечирими жана ырайымы алар жыйнап жаткан нерселерден жакшыраак.
</item>
<item position="2">
 Эгер силер өлтүрүлсөңөр, же өлсөңөр, анда албетте Аллахтын алдына чогултуласыңар.
</item>
<item position="2">
 Аллахтын ырайымы менен сен аларга жумшак мамиле кылдың. Эгерде сен катуу жүрөк, орой болгонуңда, анда алар сенин айланаңдан чачылып кетмек. Аларды кечир жана алар үчүн кечирим сура. Бирок иш тууралуу алар менен кеңеш. Эгер чечим кабыл алган болсоң, анда Аллахка тобокел кыл! Аллах Өзүнө тобокел кылгандарды сүйөт.
</item>
<item position="2">
 Эгер Аллах силерге жардам берсе, анда силерди эч ким жеңе албайт. Ал эми Аллах силерге жардам бербесе, анда Андан башка ким силерге жардам берет?! Ыймандуулар Аллахка гана тобокел кылышсын!
</item>
<item position="2">
 Аллахтын элчиси (кимдир-бирөөнү) алдоого тийиш эмес. Эгерде кимде-ким алдаган болсо, ал Кыйамат Күнү Аллахтын алдына ошол алдаган нерсеси менен келет. Анан ар бир жанга өзү ээ болгон нерсесине жараша сый, же жаза берилип, аларга зулум кылынбайт.
</item>
<item position="2">
 Аллахтын ыраазылыгына жетүүгө умтулган адам, кантип эле Аллахтын каарына калган адамга окшосун? Анын бараар жери – Тозок. Ал жай – абдан жаман.
</item>
<item position="2">
 Алар Аллахтын алдында түрдүү даражаларда болушат. Аллах эмне кылгандарын көрүп турат.
</item>
<item position="2">
 Аллах алардын өздөрүнүн ичинен элчи жиберип, момундарга ырайым кылды. Ал аларга Анын айаттарын окуп берет жана аларды (күнөөдөн) тазалайт. Аларды мурда анык адашууда жүрүшкөнүнө карабастан Китепти окууга жана даанышмандыкка үйрөтөт.
</item>
<item position="2">
 Силерге кырсык келгенде: "Бул кайдан?" – дедиңер. Албетте, силер мындайдын эки эсесине туш болгонсуңар. "Бул силердин өзүңөрдөн", –деп айт. Чындыгында, Аллах бардык нерсеге Кудуреттүү!
</item>
<item position="2">
 Момундарды аныктоо үчүн эки топ каршылашкан күнү силерге келген кырсык – Аллахтын каалоосу менен (болду)!
</item>
<item position="2">
 Ошондой эле (ал согуш) мунафыктарды билүү үчүн да (буйрулду). Аларга: " Келгиле, Аллах жолунда согушкула жана коргонууга тургула!" – деп айтылса, алар: "Эгер согушууну билсек, силердин артыңардан ээрчийт элек!" – дешти. Алар ал күнү ыйманга караганда каапырлыкка жакыныраак болчу. Алар жүрөктөрүндө болбогон нерсени ооздору менен айтышты. Аллах алардын жашырган нерселерин жакшыраак билет.
</item>
<item position="2">
 Олтуруп алышып ага-инилерине: "Эгер биздин тилибизди алышса, алар өлүмгө дуушар болушмак эмес эле", – деп айткандарга, "Айтканыңар чын болсо, өлүмдү өзүңөрдөн кайтарып көргүлөчү!" – деп айт.
</item>
<item position="2">
 Аллах жолунда өлтүрүлгөндөрдү, өлүк деп атабагыла. Алар – тирүү жана Эгесинин алдында ырыскыга бөлөнүшөт.
</item>
<item position="2">
 Алар Аллахтын мээрими менен өздөрүнө (Бейиште) берилген нерселерине кубанышкан абалда, арттарынан эрчибей калгандарды да: "Аларга коркунуч жок. Алар кайгырышпайт", – деп сүйүнчүлөшөт.
</item>
<item position="2">
 Ошондой эле алар Аллахдан болгон жакшылыкты жана ырайымдуулукту сүйүнчүлөшөт. Чындыгында, Аллах – момундардын сообун текке кетирбейт.
</item>
<item position="2">
 Алар (согушта) соккуга кабылгандан кийин да, Аллах жана Анын элчисинин чакырыгына жооп беришет. Жакшы иштерди жасап, такыба болгондорго – улуу сыйлык (бар)!
</item>
<item position="2">
 Аларга адамдар: "Мына, силерге каршы эл чогулду. Алардан корккула!" – деп айтышканда, алардын ыйманы ого бетер күчөп: "Бизге – Аллах жетиштүү! Ал – кандай жакшы Колдоочу!"-дешкен.
</item>
<item position="2">
 Ошондуктан алар Аллахтын жакшылыгы жана айкөлдүгү менен эч бир жамандыкка кабылбастан, Аллахтын ыраазылыгына бөлөнүп кайтышты. Аллах – Улуу берешендиктин ээси!
</item>
<item position="2">
 Чындыгында, шайтан өз досторун коркутат. Эгер момун болсоңор, алардан коркпогула, Менден корккула!
</item>
<item position="2">
 Алардын каапырлыкка карай умтулуусу сени кайгыга салбасын. Анткени, алар Аллахка эч зыйан келтире алышпайт. Аллах аларга Акыретте эч кандай үлүш кылбоону каалайт. Аларга улуу азап (бар).
</item>
<item position="2">
 Ыйманынын ордуна каапырлыкты сатып алгандар да Аллахка эч кандай зыйан келтире алышпайт. Аларга оорутуучу азап (бар).
</item>
<item position="2">
 Алар жана алар сыйактуу каапырлардын мөөнөтүн узартканыбызды – өздөрү үчүн жакшылык деп ойлошпосун. Алардын күнөөлөрү дагы көбөйүүсү үчүн мөөнөттөрүн узартып койобуз. Алар үчүн кордоочу азап бар.
</item>
<item position="2">
 Аллах жакшыдан жаманды ажыратканга чейин гана (сынайт). Силерди – момундарды ушул абалда калтырбайт. Аллах силерге кайыпты билдирбейт, бирок элчилеринен каалаганын тандап, ошого гана билдирет. Аллахка жана Анын элчилерине ыйман келтиргиле! Эгер ыйман келтирип, такыба болсоңор, анда силерге улуу сый (бар).
</item>
<item position="2">
 Аллахтын берешендигинен өздөрүнө берилген нерселерге сараңдык кылгандарды – алар үчүн жакшы деп ойлобогула! Жок, бул – аларга (абдан) жаман! Кыйамат Күнү алар эмнеге сараңдык кылышкан болсо, ошол нерсеси алардын мойнуларына (от болуп) оролот. Андыктан, асман жана жердин (бардык) мурастары Аллахка таандык! Аллах – жасаган иштериңерден Кабардар!
</item>
<item position="2">
 Чындыгында: "Аллах кедей, а биз байбыз", – дегендердин сөзүн Аллах укту. Алардын айткандарын жана жазыксыз пайгамбарларды өлтүргөндөрүн жазып койобуз да, аларга: "Куйкалоочу азаптын даамын таткыла!" – деп айтабыз.
</item>
<item position="2">
 Бул (азап) – силердин колуңардын жасаганынан улам. Аллах – Өз пенделерине адилетсиздик кылуучу эмес.
</item>
<item position="2">
 Аллах бизге: "От жалмап кете турган курмандык алып келмейинче эч бир элчиге ишенбегиле", –деген осуйат калтырган дегендерге (минтип) айт: "Силерге менден мурунку элчилер ачык далилдерди, ошондой эле айтканыңарды келтирди. Силер чынчыл болсоңор анда эмне үчүн аларды өлтүрдүңөр?!"
</item>
<item position="2">
 Сени алар "жалганчы" дешсе, чындыгында сага чейин далилдер, ачык Китеп жана барактар менен түшүрүлгөн элчилерди да, алар "жалганчы" дешкен.
</item>
<item position="2">
 Бардык жандар өлүм даамын татышат жана Кыйамат Күнү ар бириңерге сыйлыгыңар толугу менен берилет. (Ошондо) ким Тозок отунан куткарылып, Бейишке киргизилген болсо, мына ошол ийгиликке жетет. Дүйнө жашоосу – азгырыктардан гана пайдалануу.
</item>
<item position="2">
 (Эй, момундар!) Силер мал-мүлкүңөр жана напсиңер аркылуу сыноодон өткөрүлөсүңөр, силерге чейин Китеп түшүрүлгөндөрдөн жана мушриктерден көптөгөн ыза кылуучу сөздөрдү угасыңар. Эгер сабыр кылып, Аллахдан корксоңор, анда бул – иштердин максатка жеткени.
</item>
<item position="2">
 Ошол убакытта Аллах Китеп берилгендерге: "Аны адамдарга түшүндүрүүгө, жашырбоого убада бересиңерби?!" – деп, алардын убадасын алды. Бирок алар аны артына ташташып, арзыбаган акчага алмаштырышты. Алар сатып алган нерсе кандай жаман!
</item>
<item position="2">
 Аткарган иштерине кубанып, өздөрү жасабаган иштер менен мактанууну сүйгөндөр азаптан кутулат деп ойлобо. Аларга – оорутуучу азап (бар)!
</item>
<item position="2">
 Асмандар менен жердин кожойундугу – Аллахка (гана) таандык. Аллах –бардык нерсеге Кудуреттүү!
</item>
<item position="2">
 Асмандар менен жердин жаралуусунда жана түн менен күндүн алмашуусунда – акыл ээлери үчүн белгилер (бар).
</item>
<item position="2">
 Алар Аллахты турган абалда, отурган жана жамбаштаган абалда да эстешет жана асмандардын жана жердин жаралуусу жөнүндө ой жүгүртүшүп: "Оо, Эгебиз! Сен муну максатсыз эле жаратканың жок. Сен Аруусуң! Бизди Тозок азабынан сакта!" (– дешет).
</item>
<item position="2">
 Оо, Эгебиз! Сен кимди Тозокко киргизсең, чындыгында аны кордойсуң. Заалымдардын эч бир жардамчысы жок.
</item>
<item position="2">
 Оо Эгебиз! Биз: "Эгеңерге ыйман келтиргиле", – деп чакырган үн салуучуну угуп, ыйман келтирдик. Оо, Эгебиз! Биздин күнөөлөрүбүздү кечирип, жамандыктарыбызды жашыр, жакшылар менен бирге өлүүнү насип эт.
</item>
<item position="2">
 Оо, Эгебиз! Бизге элчилериңе убада кылганыңды бере көр! Бизди Кыйамат Күнү шерменде кылба. Чындыгында, Сен убадаңа каршы чыкпайсың!
</item>
<item position="2">
 Ошондо алардын тилектерин Эгеси кабыл кылып: "Чындыгында, Мен силердин – эркек, же ургаачы болсун – амал кылуучуңардын амалдарын текке кетирбеймин. Силер бири-бириңерденсиңер. Көчкөндөрдүн, мекенинен куулуп чыгарылгандардын, Менин жолумда азап тарткандардын, согушкандардын жана өлтүрүлгөндөрдүн жамандыктарын кечип жиберем. Аларды алдынан дарыйалар аккан Бейишке киргиземин", (– деди). Сыйлык – Аллахдан! Сыйлыктын жакшысы – Аллахтын алдында!
</item>
<item position="2">
 Каапырлардын шаарлар арасында айланып (сайакаттап) жүрүүсү сени азгырбасын.
</item>
<item position="2">
 Аз гана пайдалануудан кийин алардын орду – Тозок. (Ал–) кандай жаман орун!
</item>
<item position="2">
 Өз Эгесинен корккондорго – алдынан дарыйалар агып турган Бейиш бактары (тартууланат). Ошол жерде алар түбөлүккө калышат. Алар – Аллахтын коноктору. Аллахтын алдындагы жакшылык – такыбалар үчүн!
</item>
<item position="2">
 Чындыгында, Китеп ээлеринен Аллахка ыйман келтирип, силерге түшүрүлгөн жана өздөрүнө түшүрүлгөн нерселерге Аллахдан корккон абалда ишенгендер да бар. Алар – Аллахтын айаттарын арзыбас баага сатышпайт. Алардын сыйлыктары –Эгесинин алдында! Чындыгында, Аллах – тез Эсептөөчү!
</item>
<item position="3">
 Эй, ыймандуулар! Сабырдуу жана чыдамдуу болгула, катарга тургула жана Аллахдан корккула, мүмкүн кутулаарсыңар.
</item>
<item position="3">
 Эй адамдар, силерди бир жандан жаратып, анан андан жуп кылып жана ал экөөсүнөн көптөгөн эркек жана айалдарды жараткан Эгеңерден корккула! Силер Анын (атын атоо) менен бири бириңден сураган Аллахдан жана карым-катнаштан корккула! Албетте, Аллах силерди көзөмөлдөгөн эле.
</item>
<item position="3">
 Жетимдердин мал-мүлкүн өздөрүнө бергиле жана жакшыны жаманга алмаштырбагыла. Алардын мал-мүлкүн өзүңөрдүн малыңарга кошуп жебегиле! Анткени ал – чоң күнөө!
</item>
<item position="3">
 А эгер силер жетимдерге адилетсиздик кылуудан корксоңор, анда өзүңөргө жаккан башка айалдардан экөөнө, үчөөнө жана төртөөнө үйлөнө бергиле. А эгер адилетсиздик болот деп корксоңор, анда бирөөнө гана, же болбосо кол астыңардагылар (менен чектелгиле). Бул зулум кылбооңорго жакыныраак.
</item>
<item position="3">
 (үйлөнгөн) айалдарыңарга калыңын чын дилден бергиле. Эгерде ал (айал) калыңдын (кайсы бир) бөлүгүн силерге ыйгарса, анда муну жей бергиле! Тамагыңар таттуу болсун.
</item>
<item position="3">
 Ысырап кылуучуларга Аллах силерге ыроологон мал-мүлкүңөрдү бербегиле. Аларга андан тамак-аш бергиле, кийиндиргиле жана аларга жакшы сөздөр айткыла!
</item>
<item position="3">
 Жана жетимди сынап көргүлө, алар качан үйлөнүү куракка келгенде алардын акылы толгонун байкасаңар, аларга мал-мүлкүн бергиле жана аны (мал-мүлктү) алар (жетимдер) акылы толгон куракка жашы жетүүсүнөн коркуп, (андан мурун) ысырап кылып, шашылыш түрдө жеп койбогула! А ким бай болсо, анда жетимдин мал-мүлкүнөн өзүн кармасын. А эгер кедей болсо, анда жакшылык менен жесин. А силер жетимдин мал-мүлкүн өзүнө тапшырганда аларга күбө катыштыргыла. Эсепте Аллах өзү жетиштүү.
</item>
<item position="3">
 Эркектерге ата-энеси жана туугандары калтыргандан үлүш бар. Айалга да ата-энеси, туугандары калтыргандан үлүш бар. Аз болсо да, көп болсо да парз кылынган үлүш (болуп эсептелет).
</item>
<item position="3">
 Туугандары, жетимдер жана кедейлер бөлүштүрүүдө келип калса, андан аларга да бергиле, аларга жакшы сөз айткыла!
</item>
<item position="3">
 Артында жаш наристелерин калтыруучулар коркушсун! Аллахдан сактанышсын! Ага жылуу-жумшак сөз айтышсын!
</item>
<item position="3">
 Албетте, жетимдин мал-мүлкүн адилетсиздик менен жегендер өз курсактарына отту жутушат жана тозоктун отунда азапталышат.
</item>
<item position="3">
 Аллах силерге балдарыңар тууралуу да көргөзмө берет: (алуучу)Эркек бала болсо эки кыздын үлүшүнө барабар (алат). А эгер – айалдар экиден ашык болсо, анда ал калтыргандын үчтөн бир бөлүгү (берилет); а бир эле (кыз) болсо, анда ага (мурастын) жарымы (үлүшү) берилет. А эгер анын (маркумдун) баласы бар болсо, өлгөндүн ата-энесине алардын ар бирине ал калтыргандын алтыдан бир бөлүгү (берилет). А эгер анын баласы жок болсо, анда ага ата-энеси гана мураскер болот да, энеси үчтөн бир бөлүгүн алат. Эгер (маркумдун) эркек бир туугандары бар болсо, анда энесине мурастын алтыдан бир бөлүгү (калат). Керээз кылып калтырган осуйатын (аткаргандан) кийин, же карызын берген соң. Силердин ата-энеңердин, же балдарыңардын кимисинен көбүрөөк пайда экенин силер билбейсиңер. Ошондуктан Аллах (мурасты) парз кылып койгон. Аллах Билүүчү, Даанышман.
</item>
<item position="3">
 Эгер (ал айалдардын) баласы жок болсо, анда силерге айалыңар калтыргандын тең жарымы (калат). Эгер анын баласы бар болсо, анда силерге мурасты (эсептеп) бөлүштүрүп жана карыздарды төлөгөн соң төрттөн бир бөлүгү (калат). Силердин жесир калган айалдарыңардан, эгер силерде бала жок болсо, анда силер калтыргандын төрттөн бир бөлүгү, а эгер силерде бала бар болсо, анда жесирлерге мурасты (эсептеп) бөлүштүрүп бүткөндөн жана карыздарды төлөгөндөн соң, сегизден бир бөлүгү (калат). А эгерде эркекте ата да, бала да болбосо, же айалда түздөн-түз мураскорлор жок болсо, анда анын ага-(иниси) же эже-(сиңдиси) алардын ар бири алтыдан бир бөлүгүн алат. А эгер алар (мураскорлор) экиден көп болсо, анда мурастын үчтөн бир бөлүгүндө алар шериктеш болушат. Аллахтын көрсөтмөсү бойунча эч кимге зыйан келтирбей карыздарды төлөп бүткөн соң(берилет). Акыйкатта, Аллах Билүүчү, Жумшак.
</item>
<item position="3">
 Булар Аллахтын чек аралары. Эгер ким Аллахка жана Анын элчисине мойун сунса, Ал аларды алдынан дарыйалар агып турган Бейиш бактарына киргизет, алар анда түбөлүккө калышат. Бул – зор ийгилик!
</item>
<item position="3">
 А ким Аллахка жана Анын элчисине баш ийбесе жана Анын чектеринен өтүп кетсе, Ал аларды отко киргизет. Алар анда түбөлүккө болушат жана алар үчүн кордоочу азап бар!
</item>
<item position="3">
 Силердин айалдарыңардан бузуктук ишти кылгандарга өзүңөрдөн (мусулмандардан) төрт күбөнү күбөлөндүргүлө! Эгер алар күбөлүк беришсе, анда айалыңарды өлүм келгенге чейин, же Аллах аларга башка бир жолду көргөзмөйүнчө үйүңөрдө кармагыла.
</item>
<item position="3">
 А (эгер) силердин араңардан экөө бул бузук ишти кылышса, аларды жазалагыла, эгер алар өкүнүп, оңолушса, жазаны (кордоону) токтоткула. Албетте, Аллах Кечирүүчү, Мээримдүү.
</item>
<item position="3">
 Күнөөнү билбестиктен жасап, кайра тезинен тообо кылып, өкүнгөндөргө, Аллахтын кечирими болот. Акыйкатта Аллах Билүүчү, Даанышман.
</item>
<item position="3">
 Күнөөлөрдү жасап, анан алардын ичинен бирөөнө өлүм келген учурда ал: "Мен азыр өкүндүм, тообо кылдым!" – деп айтса,ага тообо жок. Ошондой эле каапыр бойдон өлүп калгандарга да (кечирим) жок. Аларга Биз катуу азапты дайардадык.
</item>
<item position="3">
 Эй ыйман келтиргендер! Силерге айалдарды күч менен мураска алуу дурус эмес жана аларга (айалдарга) берген калыңыңарды кайтарып алуу үчүн аларды (башка эрге тийүүдөн) тосуп турбагыла. Бирок алар ачык эле бузук ишке барышса, анда калыңыңарды кайтарып ала аласыңар. Алар (айалдар) менен жакшы, туура мамиледе болгула. Эгер силер аларды жактырбасаңар да (сабыр кылгыла). Силер жаман көргөн нерседен мүмкүн Аллах андан көп жакшылыкты берээр.
</item>
<item position="3">
 Эгер силер бир айалды башка айал менен алмаштырууну кааласаңар, алардын бирөөнө (калыңга)мал-мүлк берген болсоңор, андан эч нерсени кайтарып албагыла! Ырасында, аны силер адилетсиздик жана ачык күнөө кылуу жолу менен тартып аласыңарбы?
</item>
<item position="3">
 Кантип эле силер, бири-бириңердин араңарда жакындык болгон соң жана алар (айалдар) силерден ишеничтүү - убада алышкандан соң, калыңдын бир бөлүгүн кайра кантип аласыңар?
</item>
<item position="3">
 Атаңар үйлөнгөн айалдарга үйлөнбөгүлө! Бирок бул иш (үйлөнүү) мурун болуп өткөн болсо (ал кечиримдүү). Акыйкатта бул өтө ыплас, каар, ачууга татыктуу жаман жол болгон!
</item>
<item position="3">
 Силерге энеңерди, кыздарыңарды, эже-карындаштарыңарды, тайэжеңерди, бир тууганыңардын, эжеңердин кыздарын, эмчек эмизген энеңерди, эмчектеш эже-карындашыңарды, айалыңардын энесин, силер менен жыныстык катнашта болгон айалыңардын силердин камкордугуңарга өткөн кыздарына никелешүү арам. А эгерде жыныстык катнашта али боло элек айалдарыңардыкы болсо, анда күнөө жок. Силерге ошондой эле өзүңөрдөн болгон балдарыңардын айалдарына үйлөнүүгө тыйуу салынат. Ошондой эле силерге бир эле мезгилде эки бир тууган эже-сиңдиге үйлөнүүгө да тыйуу салынат; а эгер бул иш мурда болуп өткөн болсо, ал кечиримдүү. Акыйкатта, Аллах күнөөлөрдү Кечирүүчү жана Мээримдүү.
</item>
<item position="3">
 Күйөөсү бар айалды никелеп алууңарга да тыйуу салынган. Бирок колуңардагы күңдөрдү алсаңар болот. Бул силерге Аллахтын жазган буйругу. Мында айтылгандардан башкаларына абийириңерди сактап, бузуктук кылбай өз каражатыңар менен үйлөнүүңөр адал. А силер алардан (айалдардан) пайдаланганыңар үчүн аларга белгилүү өлчөмдө калың бергиле. Эгер силер белгиленгенден соң өз ара сүйлөшүп макулдашсаңар андан эч кандай күнөө жок. Акыйкатта, Аллах Билүүчү, Даанышман.
</item>
<item position="3">
 А эгер силердин араңардан кимдир бирөө эркин, абийири таза, ыймандуу айалдарга үйлөнүүгө алыңар жетпесе, анда момун айалдардын арасынан күңдөргө үйлөнө берсеңер болот. Бирок, момун кыз-келиндер болсун. Акыйкатта, Аллах силердин ыйманыңарды билип турат. Бири-бириңерге никеде барабарсыңар. Аларга кожойунунун уруксаты менен татыктуу калың берип үйлөнө бергиле. Алар айагы суйук, же бир жашыруун ойнош күтүүчү болбой, силердин (андай) күнөө иштерге барбаган, абийири таза айалыңар болсун! Эгер алар ойноштук кылса, анда алардын жазасы – эркин айалдын жазасынын жарымына барабар болот. А эгер сабырдуу болсоңор, өзүңөр үчүн жакшы. Акыйкатта Аллах Кечирүүчү, Боорукер!
</item>
<item position="3">
 Аллах силерге ачык түшүндүрүүнү, мурунку пайгамбарлардын түз жолуна багыттоону жана силерди кечирүүнү каалайт. Акыйкатта, Аллах Билүүчү, Даанышман.
</item>
<item position="3">
 Аллах силерди кечирүүнү каалайт. А өз каалоо-кумарларына ээрчигендер болсо силердин (акыйкаттан) бурулуп кетүүңөрдү каалашат.
</item>
<item position="3">
 Аллах силерге жеңилдетүүнү каалайт. Анткени инсан алсыз кылып жаратылган.
</item>
<item position="3">
 Эй ыйман келтиргендер! Бир-бириңдин мал-мүлкүңдү арам жолдор менен жеп койбогула! Бирок, бул өзүңөрдүн ыраазычылыгыңар менен болгон соода болсо, анда жей бергиле. Өзүңөрдү өзүңөр өлтүрбөгүлө! Акыйкатта, Аллах силерге Мээримдүү.
</item>
<item position="3">
 Ал эми ким бул иштерди чектен чыгып, адилетсиздик менен жасаса, аны Биз жакында тозок отуна киргизебиз. Мындай кылуу Аллах үчүн жеңил!
</item>
<item position="3">
 Эгерде силер тыйуу салынган чоң күнөөлөрдөн өзүңөрдү тыйып-сактасаңар, силердин кичине күнөөңөрдү кечиребиз жана силерди Бейишке киргизебиз.
</item>
<item position="3">
 Аллах силердин бириңе, экинчиңерди артык кылганына суктанбагыла! Эркектерге өздөрүнүн эмгегине жараша үлүш. Айалдарга да өздөрүнүн эмгегине жараша үлүш. Аллахдан жакшылыгын сурангыла! Акыйкатта, Аллах бардыгын Билүүчү!
</item>
<item position="3">
 Ата-эне, жакын туугандар жана кол алышып антташкан достор таштаган мал-мүлк ар бирине үчүн мураскорлорду кылдык. Аларга үлүштөрүн бергиле. Акыйкатта Аллах бардык нерселердин үстүнөн Күбө болуучу.
</item>
<item position="3">
 Аллах кээ бирин кээ биринен артык кылгандыгы жана өз малдарынан аларга (айалдарга) сарпташкандыктары себептүү эркектер айалдардын кожойуну. Аллахка мойун сунуучу – ал, күйөөлөрүнө баш ийүүчү, Аллахтын сактоосу менен күйөөлөрү жокто абийирлерин сактоочу айалдар. Силерге баш ийбей койуудан корккон айалдарыңарга адегенде насаат айткыла! Алардын төшөгүн бөлүп койгула! Ургула! Эгер алар силергө мойун сунуп оңолушса, анда аларга каршы жол издебегиле!Акыйкатта, Аллах Өтө Бийик, Улук!
</item>
<item position="3">
 Эгер силер жубайлардын араздашуусунан корксоңор, анда күйөө тараптан жана айал тараптан бирден калыс жибергиле! Эгер алар жараштырууну каалашса, анда Аллах алардын ортосуна ынтымак салат. Акыйкатта, Аллах Билүүчү, Кабардар!
</item>
<item position="3">
 Аллахка табынгыла жана Ага эч кимди шерик кылбагыла! Ата-энеңерге, туугандарыңарга, жетимдерге, кедейлерге, жакын тууган коңшуларга жана тууган эмес кошунага, кесиптеш жолдошко, жолоочуга жана сенин кол алдыңдагыларга жакшылык кылгыла! Акыйкатта, Аллах текебер жана мактанчаактарды сүйбөйт,
</item>
<item position="3">
 сараңдангандарды жана адамдарды сараң болууга буйургандарды жана Аллах аларга өз марттыгы менен тартуулагандарды жашырышкандарды (сүйбөйт). Биз каапырлар үчүн кордоочу азапты дайардап койдук.
</item>
<item position="3">
 Өзүнүн мал-мүлкүнөн адамдар көрсүн үчүн сарптагандар – Аллахка жана акырет күнүнө ишенбегендер жана шайтанды жолдош кылып алгандар. Шайтан кандай жаман жолдош.
</item>
<item position="3">
 Алар Аллахка жана Акыретке ишенип, Аллах аларга берген ырыскыларды сарпташса, эмне болор эле? Анткени, Аллах алар жөнүндө баарын билет.
</item>
<item position="3">
 Акыйкатта, Аллах эч кимге кымындай да зулум кылбайт. А эгер жакшылык болсо, Ал аны эки эселеп көбөйтөт жана Өз алдынан улуу сыйлык берет.
</item>
<item position="3">
 Эгер Биз ар бир элден күбө алып келсек, а сени буларга каршы күбөлөндүрсөк (каапырлардын абалы) кандай болоор экен?
</item>
<item position="3">
 Ошол күндө ишенбей каапыр болгондор жана пайгамбарды укпагандар (өздөрүнүн) жер менен жексен болуп кетүүсүн каалашат да, Аллахдан бир да сөзүн жашыра албай калышат.
</item>
<item position="3">
 Эй, ыйман келтиргендер! Силөр мас болгон абалыңарда өзүңөрдүн эмне деп айтып жатканыңарды билмейинче намазга жолобогула! Ошондой эле, силер булганыч абалыңарда да жуунганга чейин (намаз окубагыла)! Бирок, сапарда болсоңор (суу жок болсо, тайамум менен намаз окуй бергиле)! Эгер оорулуу болсоңор же сапарда болсоңор, же бирөө ажатын бүтүрсө, же айалыңар менен катнашсаңар, анан жуунганга суу таппасаңар, таза топуракка тайаммум жасагыла: жүзүңөрдү жана колуңарды (ошол сүртүлгөн чаң менен) сылагыла! Албетте, Аллах Кечирүүчү!
</item>
<item position="3">
 Ырас эле Китептен бир үлүш берилгендер адашууну сатып алышканын жана силердин жолдон адашууңарды каалашканын карап көрбөйсүңбү?
</item>
<item position="3">
 Аллах силердин душманыңарды жакшы билет. Аллах жетиштүү коргоочу жана Аллах жетиштүү жардамчы.
</item>
<item position="3">
 Иудейлерден сөздү мындай деп бурмалап-бузуп сүйлөгөндөр бар: "Биз уктук жана баш ийбедик", "уга элегиңди угуп ал (укпа)", "рооинаа" - деп, сөздү бузуп, динге доо келтиришкен. А эгерде алар: "Биз уктук жана баш ийдик", "ук" жана "бизге кара", – деп сүйлөшсө, анда алар үчүн жакшы, ары туура болмок. Бирок Аллах аларды каапыр болгондуктары үчүн каргышка калтырды. Алардын азыраагынан башкасы каапыр бойунча калды.
</item>
<item position="3">
 Эй, Китеп берилгендер! Биз бетиңерди сүргөнгө жана аларды артты көздөй бурганга, же Биз аларды ишемби күнүн бузгандарды наалатылагандай каргышка калтыргандан эртерээк Биз силерге силердегини (Тоорат, Инжил) тастыктоо үчүн жөнөткөнүбүзгө ишенгиле! Аллахтын буйругу ар дайым ишке ашат.
</item>
<item position="3">
 Акыйкатта, Аллах Өзүнө шерик кошкондорду кечирбейт, бирок андан башка күнөөлөрдү эгер кимди (кечирүүнү) кааласа кечирет. А ким Аллахка шерик кошсо, ал зор күнөөнү ойлоп тапканы.
</item>
<item position="3">
 Чын эле, сен өздөрүн «өтө тазабыз» деп билгендерди көрбөйсүңбү?! Жок, Аллах кимди кааласа, аны тазалайт. Аларга кымындай да зулум кылынбайт.
</item>
<item position="3">
 Алар Аллахка кандай жалгандарды айткандарын карачы! Бул айкын күнөө болууга жетиштүү.
</item>
<item position="3">
 Сен Китептин бөлүгү берилгендердин "Жибт", менен "Таагуутка" ишенишкендиктерин жана каапырларга: "Ыйман келтиргендердин жолунан силердин жол туура дешкендерин көрбөйсүңбү?"
</item>
<item position="3">
 Булар Аллахтын каргышына калгандар. Ким Аллахтын каргышына калса, ага жардамчыны таппайсың!
</item>
<item position="3">
 Же аларда мүлктөн үлүшү барбы? (Алардын колунда эч кандай бийликтен үлүш жок. Кокус болуп калса,) анда деле адамдарга кымындай да беришмек эмес.
</item>
<item position="3">
 Мүмкүн алар Аллах өз жакшылыгы менен адамдарга берген нерселери үчүн көрө албастык кылып жатышпасын? Анткени, Биз Ибрахимдин урпактарына Китеп жана акылмандык берип, аларга зор бийлик тартууладык.
</item>
<item position="3">
 Ошолордун ичинен ага ишенгендер да, алардын арасынан андан баш тарткандар да болду. Аларга тозоктун азабы жетиштүү!
</item>
<item position="3">
 Акыйкатта, айаттарыбызга ишенбегендерди Биз отко киргизебиз. Алардын терилери (тозокто) күйүп бүтөр замат (алар азапты татышы үчүн) Биз аны башка териге алмаштырабыз. Акыйкатта, Аллах Ызаттуу, Даанышман.
</item>
<item position="3">
 А ыймандууларды Биз алдында дарыйалар агып турган Бейиш бактарына киргизебиз, алар анда түбөлүккө болушат. Анда алар үчүн таптаза жубайлар бар жана аларды дайыма көлөкөлүү жайларга киргизебиз.
</item>
<item position="3">
 Акыйкатта, Аллах силерге тапшырылган аманатты анын ээсине тапшырууга буйрук кылат! Эгерде силер адамдардын ортосунда өкүм жүргүзсөңөр, анда адилеттүүлүк менен өкүм чыгаргыла. Албетте, Аллах силерди үндөп жаткан нерсе кандай сонун! Акыйкатта, Аллах Угуучу, Көрүүчү!
</item>
<item position="3">
 Эй ыймандуулар, Аллахка баш ийгиле! Аллахтын элчисине баш ийгиле! Ошондой эле силердин араңардагы колуна бийлик берилгендерге баш ийгиле! Эгер бир нерсе жөнүндө талашып калсаңар, анда Аллахка жана пайгамбарга кайтаргыла, эгер силер Аллахка жана акырет Күнүнө ишенсеңер. Мына ушул эң жакшы жана мыкты көрсөтмө!
</item>
<item position="3">
 Сага (Мухаммед) жана сага чейинкилерге да ишенебиз деп ойлогондор өкүм чыгартуу үчүн катуу адашканга кайрылууну каалашканын көрбөйсүңбү? А, алар ага ишенбөөгө буйрулушкан эле! А, шайтан аларды жолдон азгырып, терең адашууга алып барууну каалайт.
</item>
<item position="3">
 Качан аларга: «Аллах түшүргөн нерселерге жана Аллахтын элчисине кайрылгыла!» – деп айтылса, эки жүздүүлөрдүн сенден жүзүн буруп, кеткенин көрөсүң.
</item>
<item position="3">
 Качан аларга өз колдору менен кылган мурунку иштери үчүн кырсык келсе кандай (кыла алышат.) Андан соң сага келишет да, Аллахтын аты менен ант ичип: "Биз сага жакшылык жана ийгилик гана каалаган элек", – дешет.
</item>
<item position="3">
 Аллах алардын жүрөгүндөгүнүн баарын билет. Сен да алардан жүзүңдү үйрү. Насаат кылып, таасирдүү сөз айт.
</item>
<item position="3">
 Биз пайгамбарды Аллахтын уруксаты менен гана мойун сунсун үчүн жөнөткөнбүз. А эгерде алар өздөрүнө адилетсиздик кылышса сага келишет да, Аллахдан кечирим сурашат, алар үчүн Аллахтын элчиси да кечирим сураганда, алар Аллахтын Тооболорду Кабыл Кылуучу, Мээримдүү экендигин табышаар элө.
</item>
<item position="3">
 О жок! Сенин Эгеңе ант, алар өздөрүндөгү талаш-тартышка сени калыс кылмайынча момун боло алышпайт. Андан соң алар сен кылган өкүмгө каршы болушпайт, ага толугу менен мойун сунушат.
</item>
<item position="3">
 А эгер Биз аларга: «Өз өмүрүңөрдү бергиле!», же: «Турагыңардан чыккыла!» – десек, анда муну алардын азыраагы гана аткарышмак. А, эгер алар өздөрүнө айтылган насаатты аткарышса, анда өздөрү үчүн абдан жакшы жана ыйманы бекемирээк болмок.
</item>
<item position="3">
 Анда Биз аларга Өзүбүздүн алдыбыздан улуу сыйлыктарды берээр элек
</item>
<item position="3">
 жана аларды түз жолго салмакпыз.
</item>
<item position="3">
 А ким Аллахка жана Анын элчисине баш ийсе, анда алар Аллах Өз мээримдүүлүгүн көргөзгөн: пайгамбарлар, ишенгендер, шейит болгондор менен бирге (болушат). Алар эң сонун шериктер!
</item>
<item position="3">
 Мына ушулар – Аллахтын мээримдүүлүгүнөн. Аллах бүт бардыгын билип тургандыгы - жетиштүү.
</item>
<item position="3">
 Эй ыймандуулар! Этийат болгула! Жана чакан топ болуп, же чогуу бирге аттангыла.
</item>
<item position="3">
 Силердин араңарда согуштан калып калуучулар да бар. Эгер силерге кырсык жетсе алар: «Аллах мага мээримдүүлүк көргөздү, алар менен бирге бар болгон жокмун» – деп айтар.
</item>
<item position="3">
 А эгерде силерге Аллахтын ырайымы жетсе, анда алар силер менен (мурун) эч кандай байланышы болбогон өңдүү: «Аттиң, мен да алар менен чогуу болгонумда, зор ийгиликке жетмек экенмин» – демек.
</item>
<item position="3">
 Акыретти бул дүйнө жашоосуна сатып алуучулар Аллах жолунда согушка аттанышсын! Эгер ким Аллах жолунда согушуп өлтүрүлсө, же жеңишке жетишсе, Биз ага жакында улуу сыйлыктарды ыйгарабыз.
</item>
<item position="3">
 Оо Эгебиз! Бизди зулум кишилер жашаган бул калаадан чыгаргын! Бизге Өзүңдүн алдыңдан бир башчы жана жардамчы кыл (жөнөт) - деп айтып жаткан эркек, айал, балдардан болгон алсыздар үчүн эмнеликтен Аллахтын жолунда согушка чыкпайсыңар?!
</item>
<item position="3">
 Ыймандуулар алар Аллах жолунда согушкандар, а ыймансыздар - шайтандын жолунда согушкандар. Шайтандын тарапкерлери менен согушкула, анткени шайтандын айлакерлиги алсыз!
</item>
<item position="3">
 Ырас эле сен: "Колуңарды тарткыла! Намаз окугула, зекет бергиле..." а качан аларга согушууга буйрук берилгенде алардын арасынан бир бөлүгү адамдардан Аллахдан корккондой, (же андан да) катуураак корккондорду көрбөдүң беле?! Алар: "Оо Эгебиз! Бул согушту бизге эмне үчүн буйурдуң, аны (согушту) жакынкы мөөнөткө кое турсаң болмок?!" – дешет. (Аларга:) "Бул дүйнөнүн жыргалы аз. А акырет такыбалар үчүн эң жакшы. Кымындай да зулум кылынбайсыңар".
</item>
<item position="3">
 Силер кайда болсоңор да, ал тургай бийик көтөрүлгөн коргондордун ичинде болсоңор да өлүм силерди таап алат. Эгер аларга жакшылык жетсе: «Бул Аллахдан», – дешет, а качан аларга жамандык жетсе: «Бул сенден», – дешет. (Аларга:) «Баары Аллахдан» – деп айт. Бул коомго эмне болгон, сөздү такыр түшүнүшпөйт.
</item>
<item position="3">
 Сага жеткен жакшы нерсе, ал – Аллахдан; а сага жеткен жамандык – ал сенин өзүңдөн. Биз сени элдер үчүн элчи кылып жөнөттүк. Аллах жетиштүү Күбө.
</item>
<item position="3">
 Ким пайгамбарга баш ийсе, албетте ал Аллахка баш ийгени. А ким баш тартса, Биз сени алардын үстүнөн кароолчу кылып жөнөткөн эмеспиз.
</item>
<item position="3">
 Алар: «Биз баш ийебиз» – дешет. А качан сенин алдыңдан чыгышканда алардын бир тобу сен айткандан таптакыр башка нерселерди жашырып калышат. Аллах алардын эмнени жашырып калып жаткандарын жазып алат. Алардан жүз үйүр! Аллахка тобокел кыл! Аллах толук жеткиликтүү өкүл.
</item>
<item position="3">
 Алар Куран жөнүндө ой жүгүртүшпөйбү?! Эгер ал Аллахдан башканын сөзү болгондо, анда алар Курандан көптөгөн карама-каршылыктарды табышаар эле.
</item>
<item position="3">
 Качан тынчтык, же коркунуч кабар жеткенде, алар аны жарыйа кылып жиберишет. А эгерде алар бул тууралуу пайгамбарга, же өздөрүнүн жетекчилерине билгизгенде, аны жайылтуучулар алардан билишмек. Эгерде силерге Аллахтын жоомарттыгы менен мээримдүүлүгү болбогондо, анда силердин көпчүлүгүңөр шайтандын артынан ээрчип кетмексиңер.
</item>
<item position="3">
 Аллахтын жолунда согушкун. Ал өзүңө гана жүктөлөт, бир өзүңө жооп бересиң жана момундарды үгүттө! Мүмкүн Аллах каапырлардын зыйанын токтотуп турат. Анткени Аллах күч жагынан да, жазалоодо да баарынан күчтүү!
</item>
<item position="3">
 Ким бирөөнү жакшылык иштеринде колдосо, ага андан алуучу үлүш тийет, а ким жамандык иште көмөктөшсө, ага андан болгон жазадан үлүш тийет. Акыйкатта, Аллах бардыгынын үстүнөн кудуреттүү.
</item>
<item position="3">
 Качан силерге салам берилсе, силер алардын саламынан жакшыраак алик алып саламдашкыла же анын өзүн эле кайтаргыла. Акыйкатта, Аллах ар бир ишти Эсептөөчү.
</item>
<item position="3">
 Аллахдан башка кудай жок. Акыйкатта, болору шексиз болгон Кыйамат Күнүндө Ал барыңарды чогултат. Аллахтын сөзүнөн да сөзү чын ким?
</item>
<item position="3">
 Силер эмнеликтен эки жүздүүлөргө байланыштуу эки топко ажырап кеттиңер? Аллах аларды кылган иштери үчүн төмөнгө кагып салган. Ырас эле силер Аллах адаштырып койгондорду түз жолго салууну каалайсыңарбы? Анткени Аллах кимди түз жолдон чыгарса, ал үчүн туура жолду таба албайсың.
</item>
<item position="3">
 Алар өздөрү каапыр болгон сыңары эле силердин да каапыр болуп жана каапырлыкта окшошуп калууңарды каалайт. Аллах жолуна көчкөнгө чейин алардын ичинен дос күтпөгүлө! Эгер артка кайтышса, анда аларды туткундап алгыла да, тапкан жериңерде өлтүргүлө! Алардын ичинен дос да, жардамчы да албагыла!
</item>
<item position="3">
 Бирок алар баш калкалоо издеп силердин жана алардын ортосунда тынчтык келишими түзүлгөн элге барса же алар силер менен, же өздөрүнүн эли менен согушууну каалабай көкүрөктөрү кысылган абалда силерге келсе (тийбегиле). А эгер Аллах кааласа силердин үстүңөрдөн аларга бийлик бермек да, алар силер менен согушууга чыкмак. А эгер алар силер менен согушпастан артты көздөй чегинип, же силерге элдешүүнү сунуш кылса, анда Аллах силердин аларга каршы согушууңарга тыйуу салат.
</item>
<item position="3">
 Силерден да жана өзүнүн элинен да коопсуздукта болууну каалашкандарды дүрбөлөңгө чакырып, баштарын төмөн салган адамдарды көрөсүңөр! Эгер алар силерден кетпесе, же тынчтыкка келишпесе, силерден колдорун тартышпаса, анда аларды кармап алып, тапкан жериңерде өлтүрө бергиле! Биз силерге алардын үстүнөн ачык далил келтиребиз.
</item>
<item position="3">
 Силерге момундар момундарды каталык менен гана болбосо өлтүрүүгө тыйуу салынат. А ким эгер каталык менен өлтүрүп алса, ал адам мусулман кулду эркиндикке чыгаруу жана туугандарына бериле турган кун төлөөгө тийиш. Бирок алар кечирип жиберишсе (төлөбөйт). Өлтүрүлгөн силерге душман элдин арасынан келген болсо, анда өлтүргөн адам бир мусулман кулду азаттыкка чыгарууга милдеттүү. А, эгер ал (өлтүрүлгөн) силер менен тынчтык келишим кылган элден болсо, анда өлгөндүн туугандарына кун төлөп, бир мусулман кулду азаттыкка чыгарууга тийиш. Эгер өлтүргөн адам кулду таба албаса, анда Аллахтын алдында тообо кылган катары үзгүлтүксүз түрдө эки ай бойу орозо тутууга тийиш. Акыйкатта Аллах Билүүчү, Даанышман.
</item>
<item position="3">
 А эгер ким мусулманды атайлап өлтүрсө, анын жазасы Тозок. Анда түбөлүк калат. Ага Аллахтын ачуусу келип, Анын каргышына калат. Ага улуу азап дайардап койот.
</item>
<item position="3">
 Эй ыйман келтиргендер! Силер качан Аллахтын жолуна (согушка) жөнөгөнүңөрдө анда ажыраткыла! Силер менен саламдашкандарга бул дүйнө жашоосундагы ырахатты талап кылып: "Сен мусулман эмессиң", – деп айтпагыла! Албетте, Аллахтын алдында көп олжолор, табылгалар бар. Силер да мурун ушундай болгонсуңар, бирок Аллах силерге өз мээримин көргөздү. Ошондуктан силер баамчыл болгула. Акыйкатта, Аллах силердин эмне кылып жатканыңардан кабардар.
</item>
<item position="3">
 Дин үчүн болгон согушта катышпай үйүндө оорубастан калгандар Аллахтын жолунда өзүнүн малы жана жаны менен күрөшүп жүргөндөргө тең эмес. Аллах жолунда өзүнүн малы жана жаны менен күрөшүп жүргөндөрдү бир себеп менен үйүндө отуруп калгандардан бир даража жогору кылды. Аллах эки топко тең бейишти убада кылды жана күрөшкө чыккандарды себепсиз үйүндө отуруп калгандардан улуу сооп менен (артык) улуу кылды.
</item>
<item position="3">
 Андан даражалар, кечирим жана ырайым (болгон). Аллах Кечиримдүү, Мээримдүү!
</item>
<item position="3">
 Акыйкатта, өзүнө-өзү зулум кылгандарга, алардын жанын алып жаткан периштелер: «Силер денеңерде кандай абалда болгон элеңер?» – деп сурашат. Алар: «Биз жер үстүндө алсыздардан элек», – деп жооп беришет. Периштелер: "Силер башка жакка көчүп кетишиңер үчүн Аллахтын жери силерге кенен эмес беле?" - дешет. Булардын баруучу жайы - Тозок. Ал – кандай гана жаман жай!
</item>
<item position="3">
 Бирок жол таап, айла-амал кылууга чамалары жетпеген алсыз эркектер, айалдар, жаш балдар эле.
</item>
<item position="3">
 Аларды Аллах балким кечирээр. Анткени Аллах Кечирүүчү, Боорукер!
</item>
<item position="3">
 Ким Аллахтын жолунда көчкөн болсо, ал жер үстүндө көптөгөн жайларды жана ырыскы табат. А ким Аллахтын ыраазылыгы жана Анын элчиси үчүн үй-жайын таштап көчкөн болсо, анан жолдо өлүмгө учураса - анын сыйлыгы Аллахдан болот. Анткени Аллах Кечиримдүү, Мээримдүү.
</item>
<item position="3">
 Силер жолдо болгон учуруңарда эгер каапырлардын жамандык жеткирүүсүнөн корксоңор, анда намазды кыскартып окуп койсоңор, күнөө болбойт. Акыйкатта, каапырлар силер үчүн анык душман!
</item>
<item position="3">
 Сен качан алар менен бирге болуп намаз окусаң, (колуна куралын) алган бир топ силер менен кошо турсун. А качан биринчи топ намазды окуп бүткөн соң, баары туруп арт жакка кетишсин, алардын ордуна намаз окуй элек экинчи топ келип, сени менен намазды бирге окушсун. Бирок, алар да сак болушуп, курал-жарактарын жанында тутсун. Каапырлар силердин куралыңарга, азыгыңарга бейкапар болушуңарды жана өздөрү күтүүсүздөн келип силерге кол салууну каалашат. Эгер силер жамгырдан улам кыйынчылыкка кептелип, же оору себептүү куралыңарды койуп койсоңор, андан күнөөлүү болбойсуңар. Бирок, сак болгула! Акыйкатта, Аллах каапырлар үчүн кордоочу азапты дайардап койгон!
</item>
<item position="3">
 А качан силер намазыңарды окуп бүткөн соң туруп, олтуруп, же жаткан абалда Аллахты эстегиле. А силер качан коркунучсуз, бейкут абалга жетсеңер намазыңарды окугула. Акыйкатта намаз белгиленген убакыттарга дайындалган.
</item>
<item position="3">
 Каапырлар менен болгон күрөштө эч качан алсыз начар абалыңарды көргөзбөгүлө! Эгер силер запкы жеп кыйналып жатсаңар, алар да дал силер өңдүү эле запкы чегүүдө, бирок ушул кезде алар Аллахдан ишенбеген нерсеге силер ишенип жатасыңар. Албетте, Аллах – Билүүчү, Даанышман!
</item>
<item position="3">
 Биз адамдар арасында Аллах көргөзгөндөй кылып өкүм жүргүзүүң үчүн сага акыйкаттык менен Китеп түшүрдүк. Сен кыйанаткерлерди колдоочу болбо!
</item>
<item position="3">
 Аллахдан кечирим сура! Анткени Аллах Кечиримдүү, Мээримдүү.
</item>
<item position="3">
 Өзүнө өзү кыйанат кылгандарга кийлигишпе! Акыйкатта, Аллах кыйанаткер күнөөкөрлөрдү жакшы көрбөйт.
</item>
<item position="3">
 Алар адамдардан жашырышат. Бирок аларды Аллахдан жашыра алышпайт. Ал (Аллах) алар ага жакпаган сөздөрдү жашыруун сүйлөшүп жатышканда алар менен бирге эле. Анткени Аллах баарысын камтып, эмне кылгандарын камтуучу.
</item>
<item position="3">
 Силер бул дүйнөдө алар жөнүндө талашып тартышасыңар. А Кыйамат күнүндө Аллах менен алар жөнүндө ким талашып тартыша алат? Же ким алар үчүн өкүл боло алат?
</item>
<item position="3">
 Ким күнөө иш жасап, же өз жанына зулумдук кылса, андан соң Аллахдан кечирим сураса, анда ал Аллахтын Кечиримдүү, Мээримдүү экендигин табат.
</item>
<item position="3">
 А ким күнөө жасаса ал өзүнө кылат. Акыйкатта, Аллах Билүүчү, Даанышман!
</item>
<item position="3">
 А ким эгер кичине күнөө, же чоң күнөө жасап, андан соң күнөөсүздү аны менен күнөөлөсө, ал өзүнө жалааны жана ачык күнөөнү жүктөгөнү.
</item>
<item position="3">
 Эгерде сага Аллахтын ырайымы жана мээрими болбогондо алардан бир тайпа сени туура жолдон чыгарууга камынмак. Бирок алар өздөрүн гана жолдон адаштырышат. Сага эч кандай зыйан кыла алышпайт. Анткени Аллах сага Китепти жана даанышмандыкты берди. Сага билбеген нерселерди үйрөттү. Аллахтын сага көргөзгөн ырайымдуулугу улуу!
</item>
<item position="3">
 Кайыр-садага кылуу, же жакшылык иштерди жасоо, же адамдарды элдештирүү жөнүндө сүйлөшүп жаткандардан башка алардын арасындагы жашыруун сүйлөшүүлөрдүн көпчүлүгүнөн жакшылык жок. Ал эми ким бул иштерди Аллахтын ыразылыгына жетүүгө аракет кылып жасаган болсо, ага Биз зор сыйлык тартуулайбыз.
</item>
<item position="3">
 Ким өзүнө туура жол ачык айкын болгондон кийин пайгамбарга каршы чыгып, ыймандуулардын жолу менен ээрчибегендерди ал өзү кай тарапка бурулган болсо, ошол тарапты каратабыз жана аны тозокко ыргытабыз. Ал кандай жаман жай!
</item>
<item position="3">
 Акыйкатта, Аллах Өзүнө шерик кошкондорду кечирбейт, бирок андан башка күнөө иш кылгандарды эгер кааласа кечирет. А ким Аллахка шерик кошсо, ал аныгында узак адашууда болот.
</item>
<item position="3">
 Алар Андан башка айал затына жана ээнбаштанган шайтанга табынышат.
</item>
<item position="3">
 Аллах аны каргышына калтырды. Ошондо шайтан айтты: «Мен Сенин пенделериңден токтоосуз өз үлүшүмдү аламын.
</item>
<item position="3">
 Аларды чындыктын жолунан кечиктирбестен чыгарам жана аларды аткарылбас жаман үмүттөргө азгырам, аларга малдын кулагын тешип койууга буйурам жана аларга Аллахтын жараткан нерсесин өзгөртүүгө буйрамын», – (деди). Ким Аллахты таштап шайтанды өзүнө дос кылып алса, ал анык зыйанга учурайт.
</item>
<item position="3">
 Ал (шайтан) аларга убада берип, аларды үмүттөндүрөт. Бирок, шайтандын убадалары – болгону азгырык гана!
</item>
<item position="3">
 Алардын жайы – тозок жана андан кутула алышпайт.
</item>
<item position="3">
 А ыймандууларды жана жакшылык иш кылгандарды Биз алдынан дарыйалар агып турган Бейиш бактарына жакында киргизебиз. Алар анда түбөлүккө болушат. Аллахтын убадасы чын. Аллахдан башка кимдин сөзү туурараак.
</item>
<item position="3">
 Силердин каалооңорго же Китеп ээлеринин каалоосуна көз каранды эмес. Ким жамандык кылса ошонусуна жараша жазаланат. Ал өзүнө Аллахдан башка жакын колдоочуну да, жардамчыны да таба албайт.
</item>
<item position="3">
 Жакшы иштерди жасаган эркекпи, айалбы, эгер алар ыймандуу болушса, Бейишке киришет. Аларга кымындай да зулум кылынбайт.
</item>
<item position="3">
 Аллахка жүзүн буруп, жакшылык иштерди кылган жана Ибрахимдин динине берилип ээрчигенден да дини мыкты бирөө барбы? Аллах Ибрахимди Өзүнө жакын дос кылып алган.
</item>
<item position="3">
 Аллахка асмандагылар менен жердегилердин баары таандык. Аллах бардык нерселерди камтуучу болгон.
</item>
<item position="3">
 Алар сенден айалдар жөнүндө өздөрүнө эмнелер буйурулганын сурашат. (Аларга) айт: «Аллах силерге алар жөнүндө бул Китепте эмнелер жазылганы тууралуу, ошондой эле аларга буйрулган нерселерди силер аларга бербей койуу үчүн силер үйлөнүүнү каалаган жетим кыздар, алсыз балдар жөнүндө, жетимдерге адилеттүү мамиле кылууңар жөнүндө чечим чыгарат. Силер кандай жакшы иш кылсаңар да, Аллах аны билүүчү.
</item>
<item position="3">
 Эгерде айал өзүнүн күйөөсү өзүнө тиешелүү милдеттерди аткарбайт деп, же ал андан баш тартуусунан корксо, анда алар өз ара макулдашуу түзүүлөрүндө күнөө жок. Албетте тынчтык келишими - жакшы. Көңүлдөр сараңдыкка тартылган. Эгер силер айалдарга жакшы мамиле кылсаңар, такыба болсоңор, анда албетте Аллах силердин эмне кылып жатканыңардан кабардар.
</item>
<item position="3">
 Канчалык кызыгып, умтулсаңар да айалдардын ортосунда адилеттүү болууга алыңар жетпейт. Аны арсар кылып таштап салып (тигинисине) такыр ооп кетпегиле! А эгер силер оңолсоңор жана такыба болсоңор, анда албетте Аллах Кечиримдүү, Мээрбан!
</item>
<item position="3">
 А эгер жубайлар ажырашса, анда Аллах өзүнүн жоомарттыгы менен алардын ар биринин ырысын бере берет. Акыйкатта Аллах Ырайымдуу, Даанышман!
</item>
<item position="3">
 Аллахка асмандардагы жана жердегилердин баары таандык. Биз чынында силерге чейинки Китеп берилгендерге да, силерге да Аллахдан коркууңарды насаат кылдык. Эгер силер каапыр болсоңор, анткени асмандар менен жердегилердин баарысы Аллахка гана таандык. Аллах Бай, Даңазалуу!
</item>
<item position="3">
 Аллахка асмандагылар жана жердегилердин баары таандык. Аллах Өзү жетиштүү Күбө!
</item>
<item position="3">
 Эй адамдар, эгер Ал кааласа анда силерди жок кылат да, башкаларды алып келет. Акыйкатта, Аллах буга кудурети жетүүчү!
</item>
<item position="3">
 Ким бул дүйнөнүн сыйлыктарын кааласа, анда бул дүйнөнүн да, акыреттин да сыйлыктары Аллахтын алдында. Аллах Угуучу, Көрүүчү!
</item>
<item position="3">
 Эй ыймандуулар! Өзүңөргө каршы, же ата-энеңер, же жакын туугандар болсо да Аллах үчүн адилеттүүлүктү тургузуучу калыс күбө болгула! А эгер бай же кедей болсо, Аллах экөөнөн тең артыгыраак. Адилеттүү болууңарда көңүлүңөргө ээрчибегиле. А эгер силер тайсалдасаңар же баш тартсаңар, анда Аллах силердин эмне кылганыңардан толук кабардар.
</item>
<item position="3">
 Эй ыймандуулар! Аллахка, Анын элчисине, Ал Өзүнүн элчисине түшүргөн Китепке жана Ал андан мурун түшүргөн Китепке ишенгиле! Ким Аллахка, периштелерине, китептерине, элчилерине жана Кыйамат Күнүнө ишенбесе ал узак адашууда болот.
</item>
<item position="3">
 Акыйкатта, ыйман келтиргендер, анан каапыр болгондор, андан соң (дагы) ыйман келтирип, анан (кайра) каапыр болгондор өздөрүнө каапырлыкты гана күчөтүштү. Аллах (эми) алардын күнөөлөрүн кечирип, же туура жолго салбас!
</item>
<item position="3">
 Эки жүздүүлөргө алар үчүн кор кылуучу азап бар экенин кабарла!
</item>
<item position="3">
 Момундардын ордуна каапырлар менен достошуп жаткандар, алар каапырлардан сый-урмат издеп жатышабы? Акыйкатта, бардык урмат- сый Аллахка гана таандык!
</item>
<item position="3">
 «Эгер силер Аллахтын айаттарына каршы чыгып жана шылдыңдап жаткандарын уксаңар, алар башка сөзгө өтмөйүнчө алар менен бирге отурбагыла деп силерге Аллах Өз Китебинде түшүрдү эле. Антпесеңер, силер (да) алар өңдүүсүңөр». Албетте, Аллах эки жүздүүлөр менен каапырлардын баарысын тозокко жыйнайт!
</item>
<item position="3">
 Силердин эмне болоруңарды аңдып тургандар эгер, силерге Аллахдан жеңиш келсе: «Ырасында, биз силер менен бирге болбодук беле?" - дешет. А эгер каапырлардын үлүшү келсе, алар: "Биз силерге жардам кылууга аракеттенип жана силерди ыймандуулардан коргободук беле?" - дешет. Бирок силердин ортоңордо Кыйамат күнү Аллах өкүм чыгарат. Аллах эч качан момундардын зыйанына каапырларга жол бербейт.
</item>
<item position="3">
 Албетте, эки жүздүүлөр Аллахты алдашат. А Ал болсо бул үчүн аларды жазалоочу! Алар качан намазга турганда адамдарга көрүнүү үчүн гана жалкоолонуп турушат. Аллахты өтө аз эстешет.
</item>
<item position="3">
 Аларга да (момундарга), буларга да (каапырларга) кошула алышпай, ортодо арсар калышат. А Аллах кимди түз жолдон адаштырса, ал үчүн туура жол таппайсың.
</item>
<item position="3">
 Эй ыймандуулар! Момундардын ордуна каапырларды дос тутпагыла! Аллахтын силерге каршы ачык далил келтиришин каалап жатасыңарбы?
</item>
<item position="3">
 Акыйкатта, эки жүздүүлөр Тозок отунун төмөнкү катмарында болушат. Сен алар үчүн жардам кылуучуну таппайсың.
</item>
<item position="3">
 Бирок алар тообо келтиришип, амалдарын оңдошсо, Аллахтын динин бекем кармашып, Аллах үчүн диндеринде ыкыластуу болушса, алар момундар менен биргө болушат. Аллах момундарга жакын арада зор сыйлык тартуулайт!
</item>
<item position="3">
 Эгер силер (Ага) шүгүр кылсаңар жана ишенсеңер, анда Аллах силерди жазалап эмне кылат. Акыйкатта, Аллах шүгүр Ээси, Билүүчү!
</item>
<item position="3">
 Зулумдукка дуушар болгон адамдан башкалардын жаман сөздү жарыйа айтуусун Аллах сүйбөйт. Албетте, Аллах Угуучу, Билүүчү.
</item>
<item position="3">
 Эгер силер жакшылыкты ачык, же жашыруун кылсаңар, же жамандыкты кечирсеңер, акыйкатта Аллах Кечирүүчү, Кудуреттүү.
</item>
<item position="3">
 Акыйкатта, Аллахка жана Анын элчилерине ишенбегендер жана Аллах менен Анын пайгамбарынын ортосун ажыратууну каалагандар: «Биз кээ бирине ишенебиз да, кээ бирине такыр ишенбейбиз», – деп ортодо бир жолду карманууну каалашат.
</item>
<item position="3">
 Алар анык каапырлар. Биз каапырлар үчүн кордоочу азапты дайардадык!
</item>
<item position="3">
 Аллахка, Анын элчилерине ишенгендер, алардан эч кимисин ажыратып бөлүп салбагандар – Аллах аларга жакында сыйлыктарын берет жана Аллах Кечиримдүү, Ырайымдуу.
</item>
<item position="3">
 Китеп ээлери сенден өздөрүнө асмандан китеп түшүрүп берүүңдү сурашат. Алар андан мурун Мусадан да мындан чоңураагын сурашып: «Бизге Аллахты даана көргөз», – дешкен. Чектен ашкандыктарынын кесепетинен аларды чагылган урду. Андан соң алар өздөрүнө ачык-айкын кабарлар келгенде музоого сыйына башташты. Биз муну да кечирдик. Мусага ачык далил бердик.
</item>
<item position="3">
 Биз убада алуу менен алардын үстүнө Турду көтөрдүк жана аларга эшиктен сежде кылган абалыңарда киргиле дедик. Жана да: «Ишемби күнү чектен ашпагыла», – дедик да, алардан Биз катуу убада алдык!
</item>
<item position="3">
 Алар убаданы бузгандыктары үчүн, Аллахтын айаттарына ишенбөгендиктери, пайгамбарларды бөйкүнөө өлтүргөндүктөрү жана биздин жүрөктөрүбүз кулпуланып калган дөген сөздөрү үчүн, балким Аллах алардын жүрөгүнө каапырдыгы себептүү мөөр басып салды. Алардын азыраагы гана ишенишет.
</item>
<item position="3">
 Алардын каапырлыгы жана Марйамга чоң жалаа жапканы себептүү (Аллахтын каргышына калышты). Алардын Исаны тааныбагандыктары үчүн.
</item>
<item position="3">
 жана алардын: "Биз Масихти - Марйам уулу Исаны, Аллахтын элчисин өлтүрдүк", – деген сөздөрү үчүн (каргышка калышты). А алар аны (Исаны) өлтүрүшкөн да, асышкан да эмес. Бирок, бул аларга (Исага) окшотулуп гана көрүндү. Акыйкатта, Исанын өлтүрүлүшү жөнүндө ар түрдүү пикирде болуп жаткандарда ал тууралуу илим жок; алар бар болгону жоромолдорго гана тайанышат. Албетте, алар аны анык өлтүргөн эмес.
</item>
<item position="3">
 Жок, Аллах аны Өзүнө көтөрүп алып кеткен. Аллах Ызаттуу, Даанышман болгон эле.
</item>
<item position="3">
 Акыйкатта, Китеп ээлеринен болгондордун ичинен ал өлбөстөн алдын ишенбеген эч ким болбойт. А Кыйамат күнү аларга каршы күбө болот!
</item>
<item position="3">
 Иудейликти тутунгандардын кылган зулумдуктары үчүн Биз мурун аларга адал кылган таза нерселерди да арам кылып салдык. Алар Аллахтын жолунан башкаларды тоскондуктары үчүн (да).
</item>
<item position="3">
 Алар өздөрүнө тыйуу салынганына карабастан сүткордукту алгандыктары, акысы жок болсо да адамдардын мал-мүлкүн жегендиктери үчүн Биз алардын арасынан чыккан каапырларга оорутуучу азапты дайардадык!
</item>
<item position="3">
 Бирок, алардын ичинен илимге бекем туруктууларына, сага жөнөтүлгөнгө ишенгендерине, намаз окугандарына, зекет берүүчүлөрүнө, Аллахка жана Кыйамат күнүнө ишенүүчүлөрүнө Биз жакында зор сыйлыктарды ыйгарабыз!
</item>
<item position="3">
 Биз сага, Нухка жана кийинки пайгамбарларга кабарлагандай эле жашыруун кабар кылдык. Биз Ибрахимге, Исмаилге, Исхакка, Йакупка жана алардын урпактарына – Исага, Айупка, Йунуска, Харунга, Сулайманга жашыруун кабар кылдык. Даудга Забурду бердик.
</item>
<item position="3">
 Сага алар жөнүндө мурунтадан айтылган элчилерди жана Биз сага алар жөнүндө айтпаган элчилерди (да жөнөткөнбүз). А Аллах Муса менен чындап сүйлөшкөн.
</item>
<item position="3">
 Элчилерди жөнөткөндөн кийин адамдар үчүн Аллахка доо койбостуктары үчүн жакшы кабарларды сүйүнчүлөөчү жана эскертүүчү элчилерди (жөнөттүк). Акыйкатта, Аллах Мартабалуу, Даанышман.
</item>
<item position="3">
 Бирок Аллах сага түшүргөн нөрсеге Өзү күбө. Анткени Ал аны Өзүнүн илими менен түшүрдү. Периштелер да буга күбө. Аллах (буга) күбөлүккө өзү жетиштүү.
</item>
<item position="3">
 Акыйкатта каапырлар ишенишпеди. Башкаларды да Аллахтын жолунан тосушту жана өтө узак адашууда калышты.
</item>
<item position="3">
 Чындыгында каапырлар жана заалымдарды Аллах кечирбейт жана түз жолго да баштабайт.
</item>
<item position="3">
 Ал аларды тозокко алып барат, алар анда түбөлүккө болушат! Бул Аллах үчүн жөңил.
</item>
<item position="3">
 Эй адамдар! Силерге силердин Эгеңерден акыйкат менен элчи келди. Ишенгиле! Бул силер үчүн мыкты. А эгер каапыр болсоңор, анда Аллахка асмандагылар менен жердегинин баары таандык. Акыйкатта Аллах Билүүчү, Даанышман.
</item>
<item position="3">
 Эй китеп ээлери! Силер диниңерде чектен ашпагыла! Аллах тууралуу чындыктан башканы айтпагыла! Анткени Марйам уулу Иса – Аллахтын Элчиси гана. Жана да Марйамга салган Анын («Бол» – деген) сөзү жана Андан келген жан. Аллахка жана Анын элчилерине ишенгиле! «үчөө», – деп айтпагыла! (Аллахты үчөө деп айтуудан) токтонгула! Бул силер үчүн жакшы. Акыйкатта Аллах жалгыз Кудай. Ал перзенттүү болуудан таза. Ага асмандардагы жана жердегилердин баары таандык. Аллах өзү жетиштүү күбө!
</item>
<item position="3">
 Масих (Иса) да, Аллахка эң жакын периштелер да Аллахка кул болууда бой көтөрүшпөйт. А ким Ага сыйынууда бойун көтөрүп текеберденсе, Ал алардын баарын жакын арада Өзүнө жыйнап алат.
</item>
<item position="3">
 Ыйман келтирген жана жакшылык иш кылгандардын сыйлыктарын Ал өзүнүн жоомарттыгы менен көбөйтүп толук берет. Ал эми менменсинип бой көтөргөндөрдү жана текеберденгендерди Ал катуу азап менен жазалайт. Ошондо алар өздөрүнө Аллахдан башка досту да, жардамчыны да таба алышпайт!
</item>
<item position="3">
 Эй адамдар! Силерге Эгеңерден далил келди жана Биз силерге айкын Нур түшүрдүк.
</item>
<item position="3">
 Ал эми Аллахка ыйман келтиргендерди, Аны тутунгандарды Ал Өз мээрими жана жакшылыгына жакын арада киргизет жана Өзүнө карай түз жолго багыттайт.
</item>
<item position="4">
 Сенден чечим чыгарууңду талап кылышат. (Аларга:) "Аллах Өзү силерге атасы да, баласы да жок (киши) жөнүндө чечим чыгарып берет. Баласыз бир адам өлүп, анын эжеси болсо, анда ага ал калтыргандын жарымы берилет. Ошондой эле, ал (эркек) да, эгер ал айалдын баласы болбосо (айал) калтыргандын баарын мураска алат. Эгер алар (эже-сиңди) экөө болсо, ал калтыргандын үчтөн бир бөлүгүн алышат. А эгер алар эркек, ургаачы бир туугандар болсо, эркекке эки айалдын үлүшү тийет. Аллах силерге туура жолдон чыкпооңор үчүн (Өз көрсөтмөлөрүн) байандайт. Аллах бардык нерселерди Билүүчү!»
</item>
<item position="4">
 Эй, момундар! Убадаларыңарды аткаргыла. Силерге ихрамда аңчылыкты адал санабоо шарты менен түшүндүрүлө турган айбанаттардан башкалары адал кылынды. Чындыгында, Аллах каалаганын өкүм кылат.
</item>
<item position="4">
 Эй, момундар! Аллахтын белгилерине, ыйык айга, курбандыктарга жана мойундарына тагылган белгилерине, Эгесин ыраазылыгын жана жакшылыгын үмүт кылып, ыйык үйгө келүүчү ажыларга сыйлабастык кылбагыла. Качан гана ихрамдан чыксаңар, аңчылык кылгыла. Силерди Харам Мечитинен тоскон элдин жек көрүүсү силерди чектен ашууга түртпөсүн, жакшылыкта, такыбалыкта бири-бириңерге көмөктөшкүлө. Ал эми жамандыкта жана душмандыкта көмөктөшпөгүлө! Аллахдан корккула, чындыгында, Аллах – катуу азаптоочу!
</item>
<item position="4">
 Силерге өлүк, кан, чочконун эти жана Аллахдан башкага аталып, мууздалган мал, ошондой эле муунтулуп, урулуп, кулап, сүзүлүп өлгөн жана жырткыч (айбандар) жеген мал арам кылынды. Бирок жаны чыга элек учурда (Аллахтын аты аталып) мууздалган малдардан башкалары. Кадалган ташка (буд-сөлөкөткө) арнап мууздалган мал жана төлгө менен бөлүнгөн мал да арам. Ушулар – бузукулук. Бүгүн каапырлар диниңден үмүт үзүштү. Андыктан, алардан коркпогула, Менден корккула. Бүгүн силерге диниңерди жана (Менин) ырайымымды толук кылып, ислам динин силерге ыраа көрдүм. Кимде-ким күнөөгө умтулуудан эмес, ачкалыктан (жешке) аргасыз болсо (күнөө эмес). Чындыгында, Аллах – Кечиримдүү, Мээримдүү.
</item>
<item position="4">
 Алар сенден өздөрүнө эмне адал кылынганын сурашат. «Силерге жакшы (таза) нерселер адал кылынды» – деп айткын. Ошондой эле, Аллахтын силерге үйрөткөнүндөй: силер (үйдө) багып үйрөткөн (бүркүт сыйактуу алгыр) куштарды (жиберерде) Аллахтын атын атагыла. Ал кармап келген нерселерден жегиле. Аллахдан корккула. Албетте, Аллах тез эсеп кылуучу.
</item>
<item position="4">
 Бүгүн силерге жакшы нерселер адал кылынды. Китеп ээлеринин тамактары силер үчүн адал, силердин тамактарыңар да алар үчүн адал. Өзүн арамдан таза туткан момун айалдар жана китеп ээлеринин өздөрүн ыпластыктан сактаган айалдары менен калың берип, бузуку-ыпластык кылбастан үйлөнүү силерге адал. Ким ыйманга каршы чыкса, анын сооптору жойулат жана ал Акыретте зыйан тартуучулардан болот.
</item>
<item position="4">
 Эй, момундар! Намазга турган кезде жүзүңөрдү жана колуңарды чыканактарына чейин жуугула. Башыңарды (суу менен) сылагыла. Бутуңарды томуктарына чейин жуугула. Эгерде булганыч болуп калсаңар, толук тазалангыла. Эгерде оору, же сапарда болсоңор, силердин бирөөңөр дааратканадан чыгып, же айалына жакындап, бирок суу таба албасаңар таза топурак менен тайамум кылгыла: Аны менен бети-колуңарды сыйпагыла. Анткени, Аллах силерге кыйынчылыкты каалабайт. Силерди тазартууну, ошондой эле шүгүр кылууңар үчүн Өз жакшылыктарынын толук болуусун каалайт.
</item>
<item position="4">
 Аллахтын силерге берген жакшылыктарын жана: «Уктук, мойун сундук!» – деп, Аллахка берген убадаңарды унутпагыла. Чындыгында, Аллахдан корккула! Аллах дилдердегини сөзсүз Билүүчү!
</item>
<item position="4">
 Эй, момундар! Аллах (ыраазылыгы) үчүн күбөлүккө бекем тургула. Айрым адамдарга болгон жек көрүүңөр силерди адилетсиздикке түртпөсүн. Адилет болгула! Ошол – такыбалыкка жакыныраак. Аллахдан корккула. Албетте, Аллах – эмне иш кылып жатканыңардан Кабардар!
</item>
<item position="4">
 Аллах ыйман келтирип, жакшы иштерди жасагандарга кечирим жана улуу сыйлык убада кылды.
</item>
<item position="4">
 (Аллахтын буйруктарына) каршы чыгып, айаттарыбызды жалганга чыгаргандар – алар, Тозок ээлери!
</item>
<item position="4">
 Эй, момундар! Силерге жамандык кылууну самаган бир элдин сунган суук колун кайтарган кездеги Аллахтын силерге көрсөткөн жакшылыктарын эстегиле. Ошондуктан, Аллахдан корккула, момундар Аллахка тобокел кылышсын.
</item>
<item position="4">
 Ырасында, Аллах Исраил урпактарынын убадасын алган: аларга он эки башчы жиберип, Аллах: «Мен силер менен биргемин, эгер намаз окусаңар, зекет берсеңер, элчилериме ыйман келтирип, аларга жардам берсеңер жана Аллахка көркөм карыз берсеңер, албетте, силердин жамандыктарыңарды жойуп, алдынан дарыйалар агып туруучу бакчаларга киргиземин. Мындан ары силерден бирөө (айаттарыма) каршы чыкса, ал –туура жолдон адашкан болот» – деди.
</item>
<item position="4">
 Ошондо алар (Аллахка берген) убада-шерттерин бузушкандыктан аларды каргышка калтырып, жүрөктөрүн катырып салдык. Алар (Тоораттагы Аллахтын) Сөздөрүнүн ордун алмаштырып, аларга жиберилген насыйатты унутушту. Сен алардын өтө азынан башкасынын кыйанаттыгына (мындан ары да) такай учурап турасың. Бирок сен аларга кечирим берип, жайына кой. Аллах – жакшылык кылгандарды сүйөт!
</item>
<item position="4">
 (Биз) "христианбыз" дегендерден да ант алганбыз. Анткен менен алар да (Инжилде) айтылган эскертүүлөрдүн бир бөлүгүн унутушту. Ошондуктан алардын ортолоруна Кыйаматка чейин (созулуучу) душмандыкты, кекти салып койдук. Аллах алар эмне жасап жаткандарынан жакында кабар берет!
</item>
<item position="4">
 Эй, китеп ээлери! Силер китептердеги жашырган нерселериңерди ачык түшүндүрө турган пайгамбар келди, ал көп нерселер тууралуу унчуккан жок. Силерге Аллахдан ачык нур, айкын Китеп келди.
</item>
<item position="4">
 Ким Аллахтын ыраазычылыгына умтулса, ошону тынчтык жолуна багыттайт. Ал Өз каалоосу менен аларды караңгылыктан жарыкка алып чыгат жана түз жолго салат.
</item>
<item position="4">
 Марйам уулу Масих Иса бул – Кудай, – деп айткандар – каапырлар. Эгер Аллах Марйам уулу Масихти, анын энесин жана бүткүл жер бетиндегилерди кошуп жок кылса, ким Аллахка тоскоол боло алат?! Асмандардагылар менен жердегилердин жана экөөсүнүн ортосундагылардын үстүнөн бийлик жүргүзүү – Аллахка гана таандык. Ал каалаганын жаратат. Аллах – бардык нерсеге Кудуреттүү.
</item>
<item position="4">
 Иудейлер менен христиандар: "Биз – Аллахтын уулдары жана сүйүктүүлөрүбүз",– дешет. Аларга: "Анда, Аллах күнөөңөрдөн улам силерди эмне үчүн азаптап жатат?! Жок! Силер Ал жараткан башка элдердей эле адамсыңар. Ал кимди кааласа жазалап, кимди кааласа кечирет. Асмандардагылар менен жердегилердин жана экөөсүнүн ортосундагылардын үстүнөн бийлик жүргүзүү – Аллахка гана таандык. Кайтуу – Ага гана!" (таандык) - дегин.
</item>
<item position="4">
 Эй, китеп ээлери! "Бизге кубантуучу жана эскертүүчү келбеди", - дебешиңер үчүн элчилердин арасы үзгүлгөндөн кийин силерге элчибиз келген. Чындыгында, силерге кубантуучу жана эскертүүчү келди. Аллах – бардык нерсеге Кудуреттүү!
</item>
<item position="4">
 Бир кездерде Муса өз элине: "Эй, элим! Аллахтын силерге берген жакшылыктарын унутпагыла! Өз араңардан пайгамбарларды чыгарып, силерди падыша кылды. Ошондой эле силерге ааламда эч кимге берилбеген жакшылыкты берди.
</item>
<item position="4">
 Эй, элим, Аллах силерге буйруган касиеттүү жерге киргиле. Артыңарга кайтпагыла. Анткени зыйанга учурагандарга айланасыңар", – деп айтты.
</item>
<item position="4">
 Алар: "Эй, Муса, ал жерде каардуу эл бар да. Алар ал жерден чыкмайынча биз ага кирбейбиз. Качан алар (ал шаардан) чыкса, ошондо биз киребиз", – деп айтышты.
</item>
<item position="4">
 Аллахдан корккон жана (Аллах) жакшылыкка бөлөгөн эки такыба адам аларга: "Эшиктен киргиле. Кирсеңер эле жеңишке жетесиңер! Эгер ыймандуу болсоңор, анда Аллахка гана тобокел кылгыла!" – дешти.
</item>
<item position="4">
 Алар: "Эй, Муса, алар ал жерде кезинде эч качан кирбейбиз" Бар, сен Эгең экөөң согуша бергиле, биз болсо ушул жерде олтуруп турабыз!" – дешти.
</item>
<item position="4">
 (Муса): "Оо Эгем! Мен өзүмө жана агама гана өкүмүм өтөт. (Сен Өзүң) бул бузуку эл менен биздин арабызды алыстата көр!"– деп айтты.
</item>
<item position="4">
 (Аллах): "Чындыгында, эми алардын ал жерге кирүүсүн кырк жылга арам кылды. Алар жер жүзүндө тентип калышат. Андыктан сен (бул) бузуку элге кайгырба" (–деди Мусага).
</item>
<item position="4">
 Адамдын эки уулунун курмандыктары тууралуу чындыктуу байанды айтып бер: Алардын биринин курмандыгы (Аллах тарабынан) кабыл кылынды да, экинчисиники кабыл кылынган жок. Ошондо ал: "Сөзсүз, мен сени өлтүрөм!" – деди. Ал: "Чындыгында, Аллах такыбалардан гана кабыл кылат!" – деди:
</item>
<item position="4">
 "Эгер сен мени өлтүрүү үчүн кол көтөрсөң да, мен сени өлтүрүүгө кол көтөрбөймүн. Мен ааламдардын Эгеси Аллахдан коркомун. لَئِن بَسَطتَ إِلَيَّ يَدَكَ لِتَقْتُلَنِي مَا أَنَاْ بِبَاسِطٍ يَدِيَ إِلَيْكَ لَأَقْتُلَكَ إِنِّي أَخَافُ اللّهَ رَبَّ الْعَالَمِينَ
</item>
<item position="4">
 5 29 005029 151488 0:00:18 Я хочу, чтобы ты вернулся с моим грехом и твоим грехом и оказался среди обитателей Огня. Таково воздаяние беззаконникам». Мен, менин жана өзүңдүн күнөөңдү мойнуңа жүктөлүшүн, сенин Тозок элинен болушуңду каалаймын. Заалымдардын жазасы – ошол! (–деди)."
</item>
<item position="4">
 Аны көңүлү агасын өлтүрүүгө азгырды да, аны өлтүрдү. Өзү зыйанга учуроочулардан болду.
</item>
<item position="4">
 Ошондо Аллах ага бир тууганынын өлүгүн жашырууну көрсөтүү үчүн жиберген карга жерди каза баштаганда: "Аттиң, мага эмне болду?! Тууганынын денесин көмгөн каргачалык болбодум", – деп, өкүнүүчүлөрдөн болуп калды.
</item>
<item position="4">
 Ошол себептүү, Биз Исраил урпактарына (тиешелүү мыйзамга): "Ким акысыз адам өлтүрүп, же жер жүзүнө бузукулук таратса анда ал бардык адамдарды өлтүргөнгө тете. Ал эми кимде-ким адам өмүрүн сактаса, ал бардык адамдардын өмүрүн сактап калганга тете", – деп жаздык. Чындыгында, аларга Биздин элчилер ачык далилдер менен келишти. Бирок андан кийин деле алардын көпчүлүгү жер жүзүндө чектен чыгуучулардан болушту.
</item>
<item position="4">
 Чындыгында, Аллах жана Анын элчисине каршы согушкандардын, жер жүзүндө бузукулук иштерди жасап жүргөндөрдүн жазасы – алар өлтүрүлөт, асылат, же колу-буттары кайчылаш кесилет, же мекенинен куулуп чыгарылат. Бул – алардын бул дүйнөдөгү жазасы, ал эми Акыретте улуу азап (бар),
</item>
<item position="4">
 бирок, силердин күчүңөр жетүүдөн мурда тообо кылгандарына (андай катаал жаза жок). Билгиле, Чындыгында, Аллах – Кечиримдүү, Мээримдүү.
</item>
<item position="4">
 Эй, ыйман келтиргендер! Аллахдан коркуп, Ага жакындоо жолдорун издегиле жана эки дүйнөдө кутулууңар үчүн Анын жолунда күрөшкүлө!
</item>
<item position="4">
 Каапырлар Жер жүзүндөгү бардык нерсесин жана аны менен кошо дагы да ошончо байлыгын Кыйамат Күнүнүн азабынан (кутулуу үчүн) төлөм катары беришсе да, (төлөм) алардан кабыл кылынбайт. Аларга жан чыдагыс азап (бар).
</item>
<item position="4">
 Алар Тозоктон чыгууну каалашат. Бирок чыгарылбайт. Алар үчүн – бүтпөс азап (бар).
</item>
<item position="4">
 Эркек ууру жана айал уурунун кылмыштарынын жазасы – алардын колун кескиле. Бул – Аллахтын жазасы! Аллах – Мартабалуу, Даанышман.
</item>
<item position="4">
 Кимде-ким зулум кылган соң, тообо кылып, жакшылык иштерди жасаса, Аллах аларды кечирет. Чындыгында, Аллах – Кечиримдүү, Боорукер!
</item>
<item position="4">
 Асмандардын жана жердин ээлиги Аллахка таандык экендигин билбедиңби? Ал каалаганын азаптап, каалаганын кечирет. Аллах – бардык нерсеге Кудуреттүү!
</item>
<item position="4">
 Эй, Аллахтын элчиси! Каапырчылыкта жарышкандар жана тил учунан: "Ыйман келтирдик" ,– деп жүрөктөрү ишенбегендер сени кайгыга салбасын. Иудейлердин арасында жалганды (абдан берилип) уккандары бар. Алар эч качан сага келбеген адамдардын сөзүн (ишенип) угушат. Алар Сөздүн ордун алмаштырышып: "Эгер силерге ушул нерсе берилсе аны алгыла, ал эми берилбесе сак болгула", – дешет. Аллах кимдин адашуусун кааласа, аны Аллахдан эч ким коргоп кала албайт. Алар – жүрөктөрүн Аллах тазалоону каалабаган адамдар. Аларга дүйнөдө шерменделик, Акыретте улуу азап (бар).
</item>
<item position="4">
 Алар – жалганга кулак салып, арам нерсеге соргок болгондор. Эгер алар сага (даттанып) келишсе, ортолорундагы маселе бойунча (шарийатка ылайык) өкүм чыгар, же алардан жүз үйүр. Сен алардан бет бурсаң деле алар сага эч бир зыйан кыла алышпайт. Эгер алардын ортосунда өкүм чыгарсаң, адилеттүүлүк менен өкүм чыгар. Акыйкатта, Аллах – адилеттүүлөрдү сүйөт.
</item>
<item position="4">
 Алардын алдында Аллахтын өкүмү Тоорат турса, кантип алар сага баш ийгиси келсин? Бирок баш ийсе деле кийин алар баарынан баш тартышат жана чындыгында эле алар – ыймандуулардан эмес.
</item>
<item position="4">
 Чындыгында, Биз Тооратты түшүрдүк. Анда нур жана туура жол бар. Аллахка мойун сунган пайгамбарлар аны менен өкүм кылат, жана Аллахтын Китебин коргоого милдеттендирилген "Ал-роббанийлер" жана "ал-ахбаарлар", ушуну менен өкүм кылат. Алар ага күбөгө өтүшөт. Адамдардан коркпогула, Менден корккула жана Менин айаттарымды арзыбас баага сатпагыла. Кимде-ким Аллахтын түшүргөнү менен өкүм кылбаса, мына ошолор – каапырлар.
</item>
<item position="4">
 Анда аларга: жанга – жан, көзгө – көз, мурунга – мурун, кулакка – кулак, тишке – тиш жана жараатка да тең келген өч алуу жаздык. Кимд-ким анын кунун кечсе, ал күнөөдөн тазартылат. Ошондуктан, кимде-ким Аллахтын түшүргөнү менен өкүм кылбаса, мына ошолор – заалымдар.
</item>
<item position="4">
 Пайгамбарлардын жолу менен (жүрүп), өзүнүн алдындагы Тооратты тастыктоочу кылып Марйам уулу Исаны жибердик. Ага ишинде тууралык, нур болгон алдындагы Торатты тастыктоочу, ошондой эле сактануучулар үчүн туура жол, насыйат түрүндө Инжилди бердик.
</item>
<item position="4">
 Инжил ээлери андагы Аллахтын түшүргөнү менен өкүм кылышсын. Кимде-ким Аллахтын түшүргөнү менен өкүм кылбаса – ошолор бузукулар.
</item>
<item position="4">
 Биз сага Китепти Чындык менен андан мурдагы китептерди тастыктоочу, аларга күбө болуучу катарында түшүрдүк. Алардын ортолорунда Аллахтын сага түшүргөнү менен өкүм кыл. Өзүңө келген Чындыктан ажырап, алардын тилине кирбе. Силердин ар бириңер үчүн бир жол-жобо (жазып) койдук. Эгер Аллах кааласа баарыңарды бирдей коом кылып коймок. Бирок жиберилген жол-жоболор аркылуу силерди сынамакчы. Жакшылык иштерде жарышкыла. Бараар жериңер – Аллахтын алды. Ал силердин талашкан нерсеңерден кабар берет.
</item>
<item position="4">
 Алардын ортолорунда Аллахтын сага түшүргөнү менен өкүм кыл. Алардын каалоолорун ээрчибе. Сага Аллах түшүргөн кээ бир өкүмдөрдү алардын бузуусунан сак бол. Алар жүз үйүрүшсө, аларды Аллах күнөөлөрү себептүү кайгыга учуратууну каалайт деп билгин. Чындыгында, адамдардын көпчүлүгү бузукулар.
</item>
<item position="4">
 Алар наадандык доорунун өкүмдөрүн издешеби? Анык ыйманга келген эл үчүн Аллахдан жакшы өкүм чыгаруучу ким?!
</item>
<item position="4">
 Эй, момундар! Иудейлер менен христиандарды дос тутпагыла! Алар бири-бири менен дос. Силерден ким алар менен достошсо, анда ал – алардан. Аллах заалым (адилетсиз) коомду туура жолго баштабайт.
</item>
<item position="4">
 Жүрөктөрүндө дарты бар мунафыктардын (эки жүздүүлөрдүн): "Бизге бир балээ келишинен коркобуз", – деп алардын арасында чуркап жүргөндөрүн көрөсүң. Аллах (мусулмандарга) бир жеңиш берген, же Өзү тараптан бир буйрук келген кезде алар жүрөктөрүндө жашыргандарына өкүнүшөт.
</item>
<item position="4">
 Ыйман келтиргендер: "Силер менен биргебиз" – деп Аллахтын аты менен мыкты ант бергендер ушулар эмес беле? – деп айтышат. Алардын амалдары жойулуп, зыйанга учуроочулардан болушту.
</item>
<item position="4">
 Эй, момундар! Силерден кимде-ким дининен чыкса (алардын ордуна) Аллах жакшы көргөн, алар да Аллахты жакшы көргөн коомду жаратат. Алар момундарга жумшак, каапырларга катуу (болушат). Аллах жолунда согушуп, жемелөөчүлөрдүн жемесине калуудан коркушпайт. Бул – Аллахтын жакшылыгы. Аны Өзү каалаганына берет. Аллах – Кең Пейил, Билүүчү!
</item>
<item position="4">
 Чындыгында, силердин досуңар – Аллах жана Анын элчиси, намазды толук аткарып, зекет берген, рүкү кылуучу момундар.
</item>
<item position="4">
 Кимде-ким Аллахты, Анын элчисин жана момундарды дос тутса – чындыгында, Аллахтын тобу – ошолор жеңишке жетүүчүлөр.
</item>
<item position="4">
 Эй, ыйман келтиргендер! Силерден мурда китеп берилгендерден силердин диниңерди шылдыңдап, ойун кылгандарды жана каапырларды дос тутпагыла. Эгер момун болсоңор – Аллахдан корккула.
</item>
<item position="4">
 (Аларды) намазга чакырсаңар аны ойун көрүп, келекелешет. Бул – алардын акыл калчабаган эл экендигинен улам.
</item>
<item position="4">
 Эй, китеп ээлери! Бизди Аллахка жана өзүбүзгө, ошондой эле бизден мурдагыларга түшүрүлгөнгө ыйман келтиргенибиз үчүн келекелеп жатасыңарбы? Чындыгында, силердин көпчүлүгүңөр – бузукулар!,–дегин.
</item>
<item position="4">
 Силерге Аллахтын алдында мындан да оор жаза бар экендиги тууралуу кабар берейинби? – деп айткын. Аллахтын каргышына жана каарына калгандардын айрымдарын (Аллах) маймылга, чочкого айландырган жана алар Таагутка сыйынгандар. Мына ошолордун жайы жаман жана туура жолдон адашкандар!
</item>
<item position="4">
 Алар силерге келип: "Ыйман келтирдик!" – деп айтышат. Чындыгында, алар каапырлык менен кирип, каапырлык менен чыгышты. Алар дилинде жашырганды Аллах жакшы Билүүчү.
</item>
<item position="4">
 Сен алардын бири-бири менен күнөөдө, бири-бирине душмандык кылууда, арам кылынган нерселерди жегенде шашылганын көрөсүң. Чындыгында, алар кылып жаткан иш – кандай жаман!
</item>
<item position="4">
 Аларды иудей ибадатчылары жана аалымдары күнөө сөздөрдөн, арамды жештен тыйышпайбы? Чындыгында, алардын иши – кандай жаман!
</item>
<item position="4">
 Иудейлер: "Аллахтын колу байлануу", – дешти. Ошол айткан сөздөрү үчүн алардын колу байланып, каргышка калышты. Жок! Аллахтын колу ачык. Ал каалагандай сарптайт. Эгең тараптан сага түшүрүлгөн, алардын көпчүлүгүн чектен ашырып, каапырлыгын арттырат. Алардын арасына Кыйаматка чейин душмандыкты, кектешүүнү жараттык. Ошондуктан, ар качан алар согуш үчүн от тамызса, Аллах аны өчүрүп койот. Алар жер үстүндө бузукулук кылууга умтулушат. Аллах – бузукуларды сүйбөйт.
</item>
<item position="4">
 Эгер китеп ээлери ыйман келтиришип, такыба болушса, албетте, күнөөлөрүн кечирип, аларды рахат бактарына киргизмекбиз.
</item>
<item position="4">
 Эгер алар Тооратты жана Инжилди жана Аллахдан түшкөн нерсени аткарышканда, анда ар тарабынан ырыскыга бөлөнүшөөр эле. Алардын арасында адилеттүү-каниеттүүлөрү да бар. Анткен менен алардын көпчүлүгүнүн жасаган иши – жаман.
</item>
<item position="4">
 Эй, элчи! Сага Аллахдан түшкөн нерсени аларга жеткир! Эгер сен антпесең, анда Анын элчилигин аткарбаган болосуң. Аллах сени ал адамдардан коргойт. Чындыгында, Аллах – каапыр элди (туура жолго) багыттабайт.
</item>
<item position="4">
 Эй, китеп ээлери! Инжил, Тооратты жана Эгеңер тараптан түшүрүлгөндү толук аткарганга чейин, силердин эч нерсеңер (тайанар колдоочуңар) жок. Андыктан сага түшүрүлгөн Китеп алардын көбүнүн адашуусун, каапырлыгын арттырат. Каапыр коом үчүн (айап) кайгы тартпа.
</item>
<item position="4">
 Чындыгында, ыйман келтиргендер, иудейлер, сабийлер жана христиандардан Аллахка, Акырет Күнүнө ыйман келтирип, жакшы иштерди жасаса, ошолорго коркунуч болбойт жана алар кайгырышпайт.
</item>
<item position="4">
 Исраил урпактарынан убада алып, аларга элчилерди жиберген элек. Качан элчи келип, алардын көңүлдөрү каалабаган нерсени (келтирсе) айтса, анын айрымдарын жалганга чыгарып, айрымдарын өлтүрүшкөн.
</item>
<item position="4">
 Алар өздөрүнө балээ келбейт деп ойлошуп, (Аллахтын айаттарына) сокур, дүлөй болуп алышты. Аллах алардын тооболорун кабыл кылды. Андан кийин дагы көпчүлүгү сокур, дүлөй болуп алышты. Аллах алардын эмне кылып жатканын Билүүчү!
</item>
<item position="4">
 Чындыгында, Марйам уулу Масихти "Аллах" дегендер каапыр болушту. Акыйкатта, Масих: "Эй, Исраил урпактары! Менин Эгем жана силердин да Эгеңер болгон Аллахка сыйынгыла! Ким Аллахка шерик кошсо, Аллах ага Бейишти арам кылды. Анын жайы – Тозок оту. Ошондой эле, заалымдарга жардамчылар жок!" – деп айтты.
</item>
<item position="4">
 Чындыгында, "Аллах үчөөнүн үчүнчүсү" – дегендер каапырга айланышты. Бир Аллахдан башка Кудай жок. Эгер алар бул айткандарынан тыйылышпаса, алардан каапырларды оорутуучу азап кармайт.
</item>
<item position="4">
 Аллахка тообо кылып, кечирим сурашпайбы? Аллах – Кечиримдүү, Мээримдүү!
</item>
<item position="4">
 Марйам уулу Масих (Иса) элчи гана. Андан мурун да элчилер өткөн. Анын энеси – чынчыл. Экөөсү тең тамак жешчү. Карачы: Аларга белгилерибизди кандайча байан кылдык! Алар дагы (акыйкаттан) каякка бурулушат?
</item>
<item position="4">
 Аллахдан башкага – силерге зыйан да, пайда да келтире алалбай турганга – баш ийесиңерби? Чындыгында, Аллах – Угуучу, Билүүчү! – деп, айткын.
</item>
<item position="4">
 "Эй, китеп ээлери! Диниңерде чындыксыз чектен ашпагыла, мурдагы чыныгы жолдон адашкан жана көптөгөн адамдарды адаштырган, ошондой эле туура жолдон тайган коомдун кызыкчылыгын ээрчибегиле. قُلْ يَا أَهْلَ الْكِتَابِ لاَ تَغْلُواْ فِي دِينِكُمْ غَيْرَ الْحَقِّ وَلاَ تَتَّبِعُواْ أَهْوَاء قَوْمٍ قَدْ ضَلُّواْ مِن قَبْلُ وَأَضَلُّواْ كَثِيرًا وَضَلُّواْ عَن سَوَاء السَّبِيلِ
</item>
<item position="4">
 5 78 005078 129984 0:00:16 Неверующие сыны Исраила (Израиля) были прокляты языком Давуда (Давида) и Исы (Иисуса), сына Марьям (Марии). Это произошло потому, что они ослушались и преступали границы дозволенного. Исраил урпактарынан каапыр болгондор Дауд жана Марйам уулу Исанын тили аркылуу каргышка калышты. Ал каапырлыктарынын жана чектен аша чапкандыктан улам (болду). لُعِنَ الَّذِينَ كَفَرُواْ مِن بَنِي إِسْرَائِيلَ عَلَى لِسَانِ دَاوُودَ وَعِيسَى ابْنِ مَرْيَمَ ذَلِكَ بِمَا عَصَوا وَّكَانُواْ يَعْتَدُونَ
</item>
<item position="4">
 5 79 005079 92736 0:00:11 Они не удерживали друг друга от предосудительных поступков, которые они совершали. Как же скверно было то, что они делали! Алар бири-бирин жасаган жамандыктарынан тосушчу эмес. Чындыгында, алардын жасаган иштери кандай жаман! كَانُواْ لاَ يَتَنَاهَوْنَ عَن مُّنكَرٍ فَعَلُوهُ لَبِئْسَ مَا كَانُواْ يَفْعَلُونَ
</item>
<item position="4">
 5 80 005080 158592 0:00:19 Ты видишь, что многие из них дружат с неверующими. Скверно то, что уготовили им их души, ведь поэтому Аллах разгневался на них. Они будут мучаться вечно. Алардын көпчүлүгүнүн каапырларды дос тутканын көрөсүң. Аллахтын каарына кабылып, азапта түбөлүккө калгандыктан, алардын өздөрү үчүн дайардаган нерселери кандай жаман! تَرَى كَثِيرًا مِّنْهُمْ يَتَوَلَّوْنَ الَّذِينَ كَفَرُواْ لَبِئْسَ مَا قَدَّمَتْ لَهُمْ أَنفُسُهُمْ أَن سَخِطَ اللّهُ عَلَيْهِمْ وَفِي الْعَذَابِ هُمْ خَالِدُونَ
</item>
<item position="4">
 5 81 005081 149760 0:00:18 Если бы они уверовали в Аллаха, Пророка и то, что было ниспослано ему, то не стали бы брать их себе в помощники и друзья. Но многие из них являются нечестивцами. Эгер алар Аллахка, Анын пайгамбарына жана ага түшүрүлгөнгө ыйман келтиришкен болсо, алар (каапырларды) дос тутушмак эмес. Бирок алардын көпчүлүгү бузукулар. وَلَوْ كَانُوا يُؤْمِنُونَ بِالله والنَّبِيِّ وَمَا أُنزِلَ إِلَيْهِ مَا اتَّخَذُوهُمْ أَوْلِيَاء وَلَكِنَّ كَثِيرًا مِّنْهُمْ فَاسِقُونَ
</item>
<item position="4">
 5 82 005082 260160 0:00:32 Ты непременно найдешь самыми лютыми врагами верующих иудеев и многобожников. Ты также непременно найдешь, что ближе всех в любви к верующим, являются те, которые говорят: «Мы – христиане». Это – потому, что среди них есть священники и монахи, и потому, что они не проявляют высокомерия. Момундарга адамдардан эң катуу душман – иудейлер жана мушриктер экенин табасың. Момундарга баарынан жакыныраак дос болгон: Биз христианбыз"", – дегендерди да табасың. Анткени алардын арасында билимдүүлөрү жана кечилдери бар, алар текеберленишпейт."
</item>
<item position="4">
 Алар элчиге түшүрүлгөндү (Куранды) уккан кезде чындыкты мойунга алгандарынан улам, көздөрү жашка толгонун көрөсүң. Алар: "Оо, Эгебиз! Ыйман келтирдик! Бизди күбө болуучулар менен чогуу жаза көр",– дешет.
</item>
<item position="4">
 Аллахка жана өзүбүзгө келген Чындыкка (Куранга) эмне үчүн ишенбейбиз? Эгебизден жакшы (такыба) элдер менен бирге кылуусун үмүт кылабыз", – деп айтышат.
</item>
<item position="4">
 Аллах аларга бул себептеринен улам алдынан дарыйалар аккан, түбөлүккө (аларга) кала турган бакчаларды белек кылат. Бул – жакшылык кылуучулардын сыйлыгы.
</item>
<item position="4">
 Айаттарыбызды жалганга чыгарып, каапыр болгондор – алар Тозок ээлери.
</item>
<item position="4">
 Эй, момундар! Аллахтын силерге адал кылган жакшы нерселерин арамга чыгарып, чектен ашпагыла! Акыйкатта, Аллах чектен ашуучуларды сүйбөйт.
</item>
<item position="4">
 Аллахтын силерге берген адал, таза ырыскысынан жегиле. Өзүңөр ыйман келтирген Аллахдан корккула.
</item>
<item position="4">
 Аллах деле жөн жай эле айтылган анттарыңар үчүн жазалабайт. Бирок, билип туруп айткан антыңар үчүн (Кыйаматта) жооп бересиңер. (Эгер антыңарды бузсаңар) анын төлөмү – үй бүлөңөрдү тамактандыра турган орточо эсептеги тамак менен он кедейди тойгузуу жана аларды кийиндирүү, же бир кулду азаттыкка чыгаруу. Эгер муну аткара албаса үч күн орозо тутуу (керек). (Бузган) антыңардын жазасы – мына ушундай. Антыңарды сактагыла! Аллах силерге айаттарын ушинтип байан кылат. Мүмкүн силер шүгүр кылаарсыңар.
</item>
<item position="4">
 Эй, момундар! Арак, кумар, (сыйынуу үчүн) кадалган таштар жана жаанын огу менен төлгө тартуу – шайтандын ыплас иштери. Андан сактангыла! Мүмкүн кутулаарсыңар.
</item>
<item position="4">
 Чындыгында, шайтан аракта, кумарда ортолоруңарга душмандык, же кек салып, Аллахты эскерүүдөн жана намаздан тосууну каалайт. Ошондой болсо да тыйылбайсыңарбы?!
</item>
<item position="4">
 Аллахка, Анын элчисине мойун сунуп, сак болгула. Эгер жүз үйүрсөңөр, анда, билгиле, – элчибиздин милдети – ачык түрдө жеткирүү гана.
</item>
<item position="4">
 Ыйман келтирип, жакшы иштерди жасагандар, (күнөөдөн) сак болуп, андан соң чынчыл жана такыба болушса, мурунку жегендери күнөө эмес. Аллах – чынчылдарды жакшы көрөт.
</item>
<item position="4">
 Эй, ыйман келтиргендер! Аллах Өзүнөн кимдин купуйа коркоорун аныктоо үчүн силер ихрамда колуңар жана найзаңар жетип турган (жакындыктан) аңчылык аркылуу силерди сынайт. Ким бул (шартты бузуп) чектен чыкса, ага оорутуучу азап бар.
</item>
<item position="4">
 Эй, момундар! Силер ихрамда аңчылык жаныбарларын өлтүрбөгүлө. Кимде-ким атайлап өлтүрсө, анын жазасы – өлтүргөнүндөй бир жаныбар (курмандык). Аны силерден эки адилеттүү киши өкүм кылып, Каабага жеткирилет. Же кедейлерди тойгузат, же болбосо анын ордуна орозо тутат. Бул – өзү жасаган жазасын тартуу үчүн. Аллах – өткөндү кечирди. Ким (тообо кылгандан кийин да) кайра кайталаса, Аллах аны жазалайт. Аллах – Мартабалуу, өч алууга Кудуреттүү!
</item>
<item position="4">
 Силерге деңиз аңчылыгы жана аны жеш адал кылынды. Ал силерге жана жолоочуларга пайдалуу. Силерге ихрамда болгон мезгилиңерде кургактыктын аңы арам кылынды. Өз алдына (сөзсүз) чогултуучу Аллахдан корккула!
</item>
<item position="4">
 Аллах ыйык үй – Каабаны адамдар үчүн тайаныч, ошондой эле, ыйык айды, курбандыкты жана асылмаларды да (тайаныч кылды). Муну – Аллах, албетте, асмандардагы жана жердеги нерселерди билээрин жана Ал – бардык нерсени Билүүчү экенин силер билишиңер үчүн (жасады).
</item>
<item position="4">
 Билгиле, акыйкатта, Аллах – катуу Азаптоочу жана да, Аллах – Кечиримдүү, Мээримдүү!
</item>
<item position="4">
 Элчиге жеткирүү гана (милдеттендирилген). Аллах купуйа иштериңерди да, жарыйа иштериңерди да билип турат.
</item>
<item position="4">
 Арам нерсенин көптүгү сени кызыктырса да, ыплас менен таза тең эмес. Андыктан: "Эй акыл ээлери! Такыба болгула! Мүмкүн кутулаарсыңар!" – деп айт.
</item>
<item position="4">
 Эй, момундар! Айкын болсо өзүңөргө кайгы алып келүүчү нерселер тууралуу сурабагыла. Куран түшүрүлгөндө аны сурасаңар, билдирилет. Аллах аны кечти. Аллах – Кечиримдүү, Жумшак!
</item>
<item position="4">
 Чындыгында, силерден мурда бир коом да ушинтип сурап, кийин ага каршы чыгуучулардан болушкан.
</item>
<item position="4">
 Аллах "бахира", "сааьиба", васила" жана "хам" – деп (буд-сөлөкттөргө курмандык) буйурган эмес. Бирок каапырлар Аллах жөнүндө калп айтып, жалаа жабышты. Алардын көбү түшүнүшпөйт (караңгылар).
</item>
<item position="4">
 Аларга: "Аллах түшүргөн нерсеге (Куранга) жана элчиге келгиле", – дешсе, алар: "Бизге ата-баларыбызды тапкандагы нерсе жетиштүү", – дешет. Алардын ата-балары эч нерсени билишчү да эмес, туура жолдо да эмес эле.
</item>
<item position="4">
 Эй, ыйман келтиргендер! Силер (Кыйаматта) өзүңөр үчүн жооп бересиңер. Силер туура жолдо жүрсөңөр адашкандар (каапырлар) силерге зыйан келтире алышпайт. Баарыңар Аллахка кайтасыңар. Ал силерге эмне кылганыңарды кабарлайт.
</item>
<item position="4">
 Эй, момундар! Силердин ажалыңар жетип, же силер жер кезип жүргөн кезде өлүм кырсыгы келсе, осуйат айткан кезиңерде, ортоңордо өзүңөрдөн эки адилеттүү киши, же силерден башкалардан экөө (осуйатка) күбө болсун. Эгер бул күбөлөрдөн күмөн санасаңар, (күбө болуучу) экөөсүн намаздан кийин токтотуп, алардын: "Биздин жакын тууганыбыз болсо да аны акчага сатпайбыз, Аллахтын күбөлүгүн жашырбайбыз. Эгер жашырсак, анда күнөөкөр болобуз", – деген Аллахтын ысмы менен анттарын алгыла!
</item>
<item position="4">
 Эгер алар күнөө кылышса, анда жакын, акылдуу туугандарынан эки киши алардын ордуна туруп: "Аллахтын ысмы менен берген күбөлүгүбүз ал экөөсүнүн күбөлүгүнөн аныгыраак. Биз чектен чыкпайбыз. Эгер андай кылсак заалымдардан болобуз", – деп ант ичишет.
</item>
<item position="4">
 Бул – алар чынчыл күбөлүк берүүлөрү үчүн, же алардын антынан кийин дагы башка анттын талап кылынбашы үчүн керек. Аллахдан корккула жана баш ийгиле. Аллах – бузуку коомду туура жолго баштабайт.
</item>
<item position="4">
 Кыйамат Күнү Аллах элчилерди жыйнап: "Силерден чакырыкка кандай жооп болду?" ­ – дегенде алар (пайгамбарлар): "Биздин эч бир кабарыбыз жок. Албетте, Сен Өзүң кайыпты Билүүчүсүң!" –дешет.
</item>
<item position="4">
 Ошондо Аллах: "Эй, Марйам уулу Иса, сага жана энеңе берген жакшылыгымды эсте. Сени Жабраил аркылуу кубаттуу кылдым. Бешикте жана эрезеге жеткенде адамдарга сүйлөшттүм. Сага китепти, даанышмандыкты, Тоорат менен Инжилди үйрөттүм. Менин буйругум менен балчык ылайдан куштун келбетин жасап үйлөгөнүңдө, Менин буйругум менен кушка жан кирди жана Менин буйругум менен тубаса сокурду, ала-пес оорусун айыктырдың. Ошондой эле Менин буйругум менен өлүктү (тирилтип) чыгардың. Исраил урпактарына көптөгөн далилдер менен келгениңде алардын каршы чыккандары – "Бул – ачык сыйкырчылыктан башка эч нерсе эмес" – дешкенде, "(Мен) сени алардан куткарып калдым", – деп айтат.
</item>
<item position="4">
 Анда, хаварийлерге: "Мага жана элчилигиме ишенгиле!" – деп айтканыңда, алар: "Биз ишендик. Биздин мусулман болгонубузга күбө бол!" – дешти.
</item>
<item position="4">
 Хаварийлер: "Эй, Марйам уулу Иса! Эгең бизге асмандан бир дасторкон түшүрө алабы?" – дегенде ал: "Эгер ыйман келтирсеңер – Аллахдан корккула!"–деди.
</item>
<item position="4">
 Хаварийлер: "Биздин андан жегибиз келет. Жүрөктөрүбүз тынчтанып жана сенин бизге айтканың чындык экенин билип, анан ага күбө болуучулардан бололу!" – дешти.
</item>
<item position="5">
 Марйам уулу Иса: "Оо Аллахм! Оо Эгем! Бизге асмандан дасторкон түшүр. Оболку жана кийинкилерибизге майрам жана Сенден бир белги болсун. Бизге ырыскы бер. Сен ырыскы берүүчүлөрдүн эң мыктысысың!" – деди.
</item>
<item position="5">
 115. Аллах: "Чындыгында Мен ал дасторконду силерге түшүрөмүн. Мына ошондон кийин кимде-ким каапыр болсо, Мен аны дүйнөдө эч кимди азаптабаган азап менен жазалаймын", – деди.
</item>
<item position="5">
 Аллах: "Эй, Марйам уулу Иса, адамдарга "Аллахты койуп, мени жана энемди кудай кылып алгыла", – дедиңби?" – деп, сураганда Иса: "Оо, Аллахм! Сен Аруусуң! Тийиштүү болбогон нерсени айтуу мага дурус эмес. Эгер айткан болсом, Сен аны билмексиң. Менин ичимдегини Сен билесиң, а мен болсо Сеникин билбеймин. Акыйкатта, Сен кайыптарды Билүүчүсүң!" – дейт.
</item>
<item position="5">
 Силердин жана менин Эгем болгон Аллахка кулчулук кылгыла – деп мага буйурулган нерсени гана аларга айттым. Мен алардын арасында болгон кезимде, аларга көзөмөлчү болдум. Сен мени алып (чыгып) кеткениңде, аларга Өзүң Көзөмөлчү болуп калдың. Сен бардык нерсеге Күбө болуучусуң.
</item>
<item position="5">
 Эгерде Сен аларды азаптасаң, алар Сенин пенделериң. Ал эми аларды кечирсең, ырасында, Сен – Мартабалуу, Даанышмансың!
</item>
<item position="5">
 Аллах: "Бүгүн – чынчылдарга чынчылдыгы пайда бере турган Күн. Аларга алдынан дарыйалар агып туруучу бакчалар бар. Алар анда түбөлүктүү болушат. Аллах алардан ыраазы болуп, алар да Аллахдан ыраазы болушат. Бул – улуу ийгилик!" –деп айтат.
</item>
<item position="5">
 Асмандар менен жер жана экөөсүнүн ортосунда бийлик – Аллахка (гана) таандык. Ал – бардык нерсеге Кудуреттүү!
</item>
<item position="5">
 Асмандар менен Жерлерди жараткан жана караңгылык менен нурду кылган Аллахка мактоолор! А каапырлар Аллахка башкаларды теңешет.
</item>
<item position="5">
 Ал силерди топурактан жаратып, андан соң ар бирине мөөнөттү белгилеген. (Тирилүү) мөөнөтү да Анын алдында. Анан силер дале шектенесиңер.
</item>
<item position="5">
 Ал Асмандар менен Жердеги (жалгыз гана) Аллах. Ал силердин жашырганыңарды да, ашкереңерди да билип турат. Ал силердин эмне кылып жатканыңарды да билет.
</item>
<item position="5">
 Эгесинен аларга кандай гана айаттар келбесин, алар андан жүз үйрүшөт.
</item>
<item position="5">
 Алар акыйкатта, өздөрүнө келген чакта жалганга чыгарышты. Жакын арада аларга шылдыңдаган нерсеси жөнүндө кабар келет.
</item>
<item position="5">
 Биз аларга чейин канчалаган муундарды жок кылганыбызды алар көрүшкөн жокпу? Биз силерге бербеген нерселерди жерде аларга бердик. Аларга асмандан мол жамгыр жаадырдык жана алардын алдынан дарыйаларды агыздык. Бирок Биз аларды күнөөлөрү үчүн ойрон кылдык жана алардын ордуна башка коомду жараттык.
</item>
<item position="5">
 Эгер Биз сага алар колдору менен кармап көрүү үчүн жазуу жазылган кагазды түшүрсөк, анда каапырлар: "Бул – кадимки эле сыйкыр", – деп айтышмак.
</item>
<item position="5">
 Алар: "Ага (Мухаммедге) периште түшүрүлбөппү?" – дешет. А эгер Биз периште түшүрсөк, анда алардын тагдыры чечилип калган болор эле да, аларга мөөнөт берилмек эмес.
</item>
<item position="5">
 Эгерде Биз периштени жөнөтсөк, анда аны эркек келбетинде кылып, аларга окшоштуруп коймокпуз.
</item>
<item position="5">
 Сенден мурун да пайгамбарларды шылдыңдашкан. Ошентип, аларга келекелегендиктери себептүү азап түшкөн.
</item>
<item position="5">
 Жер кыдырып көргүлө да, жалганга чыгаргандардын жыйынтыгы кандай болгонун карагыла, – дегин.
</item>
<item position="5">
 Асмандар менен Жердегилер кимге таандык?. "Аллахка таандык", – деп айт. Ал Өзүнө ырайымдуулукту парз кылды. Акыйкатта, эч шексиз болуучу Кыйамат Күнүндө Ал силерди жыйнап алат. Өз жанына зыйан кылуучулар – алар ишенбегендер.
</item>
<item position="5">
 Ага түндө да, күндүзү да жашоочулар (баарысы) таандык. Ал Угуучу жана Билүүчү.
</item>
<item position="5">
 Асмандар менен Жердин Жаратуучусу болгон Аллахдан башка бирөөнү мен өзүмө сыйынуучу кылып аламбы? Ал ырыскы берет. А Өзү ырыскыга муктаж эмес, – деп айткын. "Аллахка (шерик) кошпогон, Аллахка биринчи баш ийгендерден болуума буйрулдум", – деп айткын!
</item>
<item position="5">
 Акыйкатта, эгер өзүмдүн Эгеме күнөөкөр болуп калсам Улуу күндүн азабынан мен коркомун, – деп айт.
</item>
<item position="5">
 Ал Күндө ким азапка кириптер болбосо, чынында Аллах аны Өз ырайымына алганы. Бул анык ийгилик.
</item>
<item position="5">
 Эгер Аллах сага кырсык жеткирсе, андан Өзү гана куткара алат. А эгер Ал сага жакшылык жөнөтсө, Ал бардыгына кудурети жетүүчү.
</item>
<item position="5">
 Ал Өз пенделеринин үстүнөн толук бийлик жүргүзүүчү. Ал Даанышман, Кабардар.
</item>
<item position="5">
 (Эй Мухаммед!): "Кайсы нерсе күбө болууда улугураак?!" – деп айт. "Силер менен менин ортомдо Аллах күбө. Куран жеткен адамдарды жана силерди эскертүүм үчүн мага бул Куран берилди. Силер Аллахдан башка да кудайлар бар деп кантип күбөлүк бере аласыңар?!" – дегин! "А мен күбөлүк бербеймин", – деп айт. "Ал жалгыз Аллах! Албетте мен силер шерик кылып жаткан нерсеңерден алысмын", – дегин!
</item>
<item position="5">
 Биз Китеп тартуулагандар аны өз балдарын тааныгандай эле таанышат. А өз жандарына жамандык кылгандар, алар ишенишпейт.
</item>
<item position="5">
 Аллахка жалганды жабыштыргандан, же Анын айаттарын жалганга чыгаргандан да ашкан заалым болобу?!
</item>
<item position="5">
 Биз алардын баарысын жыйнаган күнү Аллахка башка кудайларды шерик кылгандарга: "Силердин кудай деп ойлоп жүргөн шериктериңер кайда", – деп айтабыз.
</item>
<item position="5">
 Ошондо аларда эч бир шылтоо калбай, алар: "Эгебиз Аллахтын атына ант! Биз шерик кошкон эмеспиз", – дешет.
</item>
<item position="5">
 Алар өздөрүнө кантип жалган айткандарын жана алар ойлоп чыгаргандар кантип жоголгонун кара!
</item>
<item position="5">
 Алардын арасында сага кулак салып угуп туруучулары да бар. Бирок Биз алардын жүрөктөрүнө тосмо кылып, кулактарын дүлөй кылып салганбыз. Алар ар түрдүү белгилерибизди көрүп турушса да, аларга ишенишпейт. Качан алар сени менен талашканы келгенде, каапырлар: "Бул албетте байыркылардын жомогу гана!" – дешет.
</item>
<item position="5">
 Алар пайгамбарды ээрчүүдөн башкаларды тыйышат. Өздөрү да алысташат. Бирок алар өздөрүн өздөрү гана кыйратышканын сезбей да калышат.
</item>
<item position="5">
 Эгерде сен аларды оттун алдына тургузулганын көргөн болсоң: "Аттиң, биз кайра артка кайтарылсак, анда биз Эгебиздин айаттарын жалганга чыгарбас элек жана момундардын катарында болор элек", – дешет.
</item>
<item position="5">
 Жок, алар мурун эмнени жашырып келишкени айкын болду. Бирок алар артка кайтарылса, анда алар өздөрүнө тыйуу салынгандарга кайрадан эле барышмак. Анткени алар жалганчылар!
</item>
<item position="5">
 Бул дүйнө жашоосунан башка жашоо жок. Өлгөндөн кийин кайра тирилбейбиз, – дешти.
</item>
<item position="5">
 Эгер сен алардын Эгесинин алдында тургузулганын көрсөң: "Бул чындыкпы?" – деп сурайт. Алар: "Ооба, Эгебизге ант ичебиз! (Бул чындык экен) – дешет. Ал: "Каапыр болгонуңар үчүн азабыңарды таткыла!" – дейт.
</item>
<item position="5">
 Аллах менен кездешүүнү жалган деп эсептегендер кыйамат кокусунан келип калганда чындап зыйанга учурашат. Ошондо алар өздөрүнүн күнөөлөрүн өз аркаларына көтөрүп алышып, кыскалык кылганыбызга аттиң-арман – бизге өкүнүч болсун дешет. Көтөрүп жүргөндөрү кандай жаман жүк.
</item>
<item position="5">
 Бул дүйнө жашоосу ойун гана. Аллахдан корккондор үчүн Акырет жашоосу эң сонун. Эми акылыңарга келбейсиңерби?
</item>
<item position="5">
 Алар айтып жаткан кептер сени кайгыртып жатканын Биз билебиз. Чындыгында алар сени жалганчы деп билишпейт. Бирок заалымдар Аллахтын айаттарын жокко чыгарышат.
</item>
<item position="5">
 Албетте, сенден мурун да элчилерди жалганчы дешкен. Алар мындай жалааларга жана кысымдарга Биздин жардамыбыз келгенге чейин сабыр кылышкан. Аллахтын убадаларын эч нерсе өзгөртө албайт. Акыйкатта, сага элчилердин кабары келди.
</item>
<item position="5">
 А эгер сага алардын жүз үйрүшү оор болуп жатса, аларга айат берүү үчүн жерде тешик, а асманга шаты табууга аракет кылып, аларга керемет катары алып кел. Эгер Аллах каалаган болсо, алардын баарын түз жолго чогултаар эле. Наадандардан болбо!
</item>
<item position="5">
 Акыйкатта, угуп жаткандар кабылдоого жөндөмдүүлөр. Ал эми өлүк сыйактуу болгондор, Аллах аларды тирилтет жана алар Ага кайтып барышат.
</item>
<item position="5">
 Алар: "Эмне үчүн Эгесинен айат түшпөй жатат?" – дешет. (Аларга:) "Аллах айат жөнөтүүгө күч-кубаттуу", – деп айт. Бирок, алардын көбү муну билишпейт.
</item>
<item position="5">
 Жер үстүндөгү айбанат жана канаттары менен учкан куш да силер өңдүү жандуулар. Биз Китепте эч нерсени таштап койгонубуз жок! Андан соң алар өздөрүнүн Эгесинин алдында жыйналышат.
</item>
<item position="5">
 Биздин айаттарыбызды жалган деп эсептегендер караңгылыктагы дүлөй жана дудуктар. Аллах кимди кааласа жолдон чыгарат, кимди кааласа өзүнүн туура жолуна салат.
</item>
<item position="5">
 Кабар бергилечи, Аллахдан жаза келгенде, же кыйамат болгондо силер эгер чынчыл болсоңор анда Аллахдан бөлөк кимди чакыра аласыңар, – деп айт!
</item>
<item position="5">
 Ооба, силер Анын Өзүн гана чакырасыңар. Ошондо Ал эгер кааласа силер суранып жаткан нерседен куткарат. А силер ошол кезде Ага шерик кылганыңарды да унутасыңар.
</item>
<item position="5">
 Биз сага чейин башка элдерге да алар жалбарышы үчүн жакырчылык менен ооруу жөнөткөнбүз.
</item>
<item position="5">
 Аларга Биздин азабыбыз жеткен кезде алар жалыныштыбы? Бирок, алардын жүрөктөрү карарып калган эле. А шайтан алардын кылгандарын кооздоп көрсөттү.
</item>
<item position="5">
 А алар качан өздөрүнө эскертилгенди унутушканда, Биз алардын алдындагы бардык эшиктерди ачып койдук. Алар өздөрүнө берилгендердин баардыгына кубанып жатышканда, Биз аларды капысынан азапка алдык. Мына эми алардын үмүттөрү үзүлдү.
</item>
<item position="5">
 Зулумдук кылышкан коомдун акыры да кесилди. Ааламдардын Эгеси Аллахка мактоолор!
</item>
<item position="5">
 Айткылачы, эгерде Аллах силерден угуу менен көрүүнү алып, жүрөгүңөргө мөөр басып салса, анда Аллахдан башка силерге буларды кайсыл кудай кайтарып бере алат? – деп айт. Карап көрчү: Биз айаттарыбызды кандай гана кылып байандайбыз, а алар болсо жүз үйрүшөт.
</item>
<item position="5">
 Айткылачы, эгер силерге Аллахдан күтүүсүздөн же ачык эле азап келсе, анда адашкан заалымдар гана кыргын болот? – деп айт.
</item>
<item position="5">
 Биз элчилерибизди сүйүнчүлөөчү жана эскертүүчү кылып жөнөткөнбүз. Ким ишенсе жана жакшылык иштерди кылса, аларга коркунуч да, кайгыруу да болбойт.
</item>
<item position="5">
 Бирок Биздин айаттарыбызды жалганга чыгаргандар, бузук иштерди жасаганына жараша азапка кабылышат.
</item>
<item position="5">
 Силерге Аллахтын казынасы менде деп айтпаймын. Кайыпты да билбейм, мен периштемин деп да айтпаймын. Мага кабар берилгендерге гана ээрчиймин, – дегин! "Сокур менен көзү соо барабарбы? Ойлонуп көрбөйсүңөрбү?" – деп айт.
</item>
<item position="5">
 Эгелеринин алдында чогулууларынан корккондорго Куран менен эскерткин. Аларга Кудайдан башка жакын да, колдоочу табылбайт. Кана эми алар Аллахдан коркушса?!
</item>
<item position="5">
 Эртеден кечке чейин Эгесине жалынып, Анын жүзүнө-ырайымына умтулуп жаткандарды кууп салба! Сен алар үчүн эч кандай жооп бербейсиң, алар да сен үчүн жооп беришпейт. Эгер аларды кууп чыксаң, заалымдардан болосуң.
</item>
<item position="5">
 «Биздин арабыздан Аллах ушуларга жакшылык кылдыбы?» – деп айтуулары үчүн, алардын бири бирин Биз ушинтип сынайбыз. Аллах шүгүр кылуучуларды Билүүчүрөөк эмеспи?
</item>
<item position="5">
 Силерге Биздин айат-белгилерибизге ишенгендер келгенде: «Силерге тынчтык болсун» – деп айтат. Силердин Эгеңер Өзүнө Өзү Мээримдүүлүктү милдет кылды. Албетте силердин араңардан кимде-ким билбестиктен жамандык иш кылса, анан тообо кылып оңолсо, ага, Ал – Кечиримдүү, Мээрбан!
</item>
<item position="5">
 Күнөөкөрлөрдүн жолу даана болуусу үчүн Өз айаттарыбызды ушинтип байандайбыз.
</item>
<item position="5">
 "Аллахдан башкага сыйынып жатканыңарга, менин сыйынышым акыйкатта тыйуу салган, Мен силердин каалооңорго ээрчибеймин. Антпесе мен адашууда калып, түз жолдо бараткандар менен бирге болбой калмакмын. قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِن دُونِ اللّهِ قُل لاَّ أَتَّبِعُ أَهْوَاءكُمْ قَدْ ضَلَلْتُ إِذًا وَمَا أَنَاْ مِنَ الْمُهْتَدِينَ
</item>
<item position="5">
 6 57 006057 162432 0:00:20 Скажи: «Я руководствуюсь ясным доказательством от моего Господа, а вы считаете это ложью. Я не владею тем, что вы торопите. Решение принимает только Аллах. Он изрекает истину и является Наилучшим из судий». Мен өзүмдүн Эгемдин ачык айаттарында элем, а силер болсо аны жалганга чыгардыңар. Силер шашылып жаткан нерсе менин колумда эмес. Акыйкатта өкүм Аллахда гана. Ал акыйкатка өкүм кылат. Ал өкүм кылуучулардын Эң жакшысы, – деп айт."
</item>
<item position="5">
 Эгерде силер шашылып жаткан нерсе мени менен силердин ортоңордо болгондо иш эчак бүтмөк. Аллах адашкандарды жакшы билет.
</item>
<item position="5">
 Кайыптын ачкычтары Анда гана. Ал кургакта жана деңиздерде эмне барын жакшы билет. Ага жалгыз жалбырактын түшүүсү да белгилүү. Жердин караңгылыгында жаткан бир үрөн дагы, жашылы да, кургагы да ачык Китепте бар.
</item>
<item position="5">
 Ал силерди түнкүсүн алып кетет. Ал силердин күндүзү эмне кылганыңарды билет. Анан Ал белгиленген мөөнөт бүткөндө силерди тирилтет. Андан соң Ага кайтарыласыңар. Мындан соң Ал силердин эмне кылганыңарды өзүңөргө кабарлайт.
</item>
<item position="5">
 Ал Өз кулдарынын үстүнөн Бийлик жүргүзүүчү. Ал силердин үстүңөрдөн Өзүнүн сактоочуларын жөнөтөт. Качан силердин бириңерге өлүм жеткенде, биздин элчилерибиз анын жанын алышат. Кынтык кылышпайт.
</item>
<item position="5">
 Андан соң алар өздөрүнүн чыныгы Эгеси Аллахка кайтарылышат. Өкүм Анын гана колунда. Ал эсеп жүргүзүүдө өтө тез.
</item>
<item position="5">
 Кургактагы жана деңиздеги коркунучтардан ким сактайт. Силер Ага ашкере да, жашыруун да сыйынып жатасыңар, – деп айткын. "Эгер Ал бул коркунучтан бизди куткарса, анда биз шүгүр кылуучулардан болоор элек", – дейсиңер.
</item>
<item position="5">
 Аллах силерди мындан жана түрдүү кайгылардан куткарат. А силер Ага шерик кылып жатасыңар – деп айт.
</item>
<item position="5">
 Ал силерге үстүңөрдөн же астыңардан азап жөнөтүүгө, же силерди (түрдүү ниеттеги) бир топ кылып аралаштырып койгонго жана бириңерге бириңердин жазасын таттырып койгонго Кудуреттүү! – дегин. Карачы! Алар түшүнүүлөрү үчүн айаттарыбызды кандай байандап жатабыз.
</item>
<item position="5">
 Бирок сенин элиң бул акыйкат болсо да, аны жалганга чыгарууда. (Аларга:) "Мен силерге коргоочу эмесмин", – деп айт.
</item>
<item position="5">
 Ар бир кабар үчүн убакыт белгиленген. Жакын арада (муну) билесиңер.
</item>
<item position="5">
 Сен Биздин айаттарыбызды (шылдыңдап) сүйлөп жаткандарды көрөсүң. Анда алар башка сөзгө өтмөйүнчө алардан терс болуп кет. Бирок эгер шайтан сени унуттуруп койсо, анда ал эсиңерге түшөр замат ал адашкан коом менен олтурба!
</item>
<item position="5">
 Аллахдан корккондордун мойнунда элдин эсеп-кысабынан эч нерсе жок. Бирок алар сактануулары үчүн тигилер эскертүүгө тийиш.
</item>
<item position="5">
 Өздөрүнүн динин ойун тамаша кылып алгандарды жана бул дүйнөгө азгырылгандарды ташта! Жан ээси жасаган нерсеси аркылуу азапка учурай тургандыгын, алардын эсине ар дайым сал! Аллахдан башка анда дос да, колдоочу да жок. Эгер ал өзү үчүн барын берип, кутулууну көздөсө, анысы да алынбайт. Булар өздөрү жасаган иш аркылуу азапталууга камалгандар. Алар үчүн кайнаган суу жана оорутуучу азап бар. Бул алардын каапыр болгондуктары үчүн.
</item>
<item position="5">
 Кантип эле Аллах бизди Өзүнүн Түз Жолуна салгандан соң, бизге эч бир жардам да, эч бир зыйанга да учурата албаган жана артыбызга (ширкке) кайтарылган, ошондой эле жерде шайтан алдап таң калып жүргөндө шериктери: Келгиле" – деп Туура Жолго чакырылган адамдар сыйактуу Аллахдан башкага сыйынабызбы?. Акыйкатта Аллахтын Жолу – Туура Жол. Ааламдардын Эгесине мойун сунууга буйрулганбыз.
</item>
<item position="5">
 Намаз окугула жана андан корккула! Анткени силер Ага гана чогулуп барасыңар.
</item>
<item position="5">
 Ал Асман менен Жерди чындык менен жараткан. Ал качан (каалап): "Бол!" дегенде, ал болуп калат. Анын Сөзү - Акыйкат. Сурнай тартылган Күндө бардык бийлик Ага таандык. Ал жашыруундарды жана ачыктарды да Билүүчү. Ал Даанышман, Кабардар.
</item>
<item position="5">
 Ибрахим өзүнүн атасы Азарга мындай деди: "Чын эле сен буддарга кудай катары сыйынасыңбы? Аныгында мен сенин жана сенин элиңдин анык адашканын көрүп турам".
</item>
<item position="5">
 Биз Ибрахимге ал ишенүүсү үчүн асман менен Жердин падышалыктарын көргөздүк.
</item>
<item position="5">
 Түн кирген кезде ал жаркылдаган жылдызды көрдү да: «Бул – менин кудайым», – деди. Ал (жылдыз) батып кеткенде, ал: «Өзгөрүп кетүүчүлөрдү сүйбөйм», – деди.
</item>
<item position="5">
 Айды көргөн кезде: "Менин кудайым ушул" –деди. Ал да батып кеткенде: "Эгерде Эгем мени Туура Жолго салбаса мен да адашкан коомдун катарында боломун", – деп айтты.
</item>
<item position="5">
 Чыгып келаткан Күндү көргөн кезде: "Менин кудайым ушул, Ал (баарынан) чоң", – деди. Ал да батып кеткенде: "Эй, менин элим! Силер шерик келтирип жаткандардан мен алысмын", – деп айтты.
</item>
<item position="5">
 Мен өзүмдүн жүзүмдү асман менен Жерди акыйкаттык менен жаратканга бурдум жана шерик кошчуулардан эмесмин, – деди.
</item>
<item position="5">
 Бирок анын коому ага каршы чыгып, жаңжалдашты. Ал: "Мени Туура Жолго салган Аллах тууралуу мени менен талашкыңар келип жатабы? Эгем каалаган нерседен Ага силер шерик кошуп жатканыңардан коркпоймун! Менин Эгемдин илими баардык нерселерди камтып алган. Эми эстебейсиңерби?"
</item>
<item position="5">
 Антүүгө Ал (Аллах) силерге далил түшүрбөсө да силер Аллахка шерик кошуудан коркпой жатканыңарда кантип мен силердин Аллахка кошуп жаткан шеригиңерден коркомун? Эгер билсеңер, эки топтун кайсынысы тынчтыкка укуктуураак.
</item>
<item position="5">
 Ким ыймандуу болуп, ошол ыйманын зулумдук менен аралаштырбаса, ошолор үчүн тынчтык болот. Алар – Туура Жол табуучулар.
</item>
<item position="5">
 Ушулар Ибрахимдин элине берген Биздин далилдерибиз! Биз кимди кааласак анын даражаларын көтөрөбүз. Акыйкатта Эгең Даанышман жана Билүүчү!
</item>
<item position="5">
 Биз аны Исхакка жана Йакупка бердик жана аларды Биз Туура Жолго баштадык. А, ага чейин Биз Нухту жана анын тукумдарынан Даудду, Сулайманды, Айубту, Йусупту, Мусаны жана Харунду Түз Жолго салдык. Жакшылык кылуучуларды Биз ушинтип сыйлайбыз.
</item>
<item position="5">
 Закарийага, Йахйага, Исага, Илйаска… Булардын баары жакшы иштерди жасоочулардан.
</item>
<item position="5">
 Исмайылга, Алйасага, Йунуска жана Лутка. Биз булардын баарын (пайгамбарлык) менен ааламдардан улук кылдык.
</item>
<item position="5">
 Биз алардын аталарынан, урпактарынан, туугандарынан тандадык жана аларды Туура Жолго баштадык.
</item>
<item position="5">
 Бул – Аллахтын Жолу. Ал Жол менен Өз пенделелеринин арасынан кимди кааласа алып барат. А эгерде алар Ага шерик кошушса, анда алардын жасагандары текке кетет.
</item>
<item position="5">
 Алар – Биз Китеп, Даанышмандык жана пайгамбарлык бергендер. Эгер аларга ишенишпесе, анда Биз аларды четке какпаган элге тапшырабыз.
</item>
<item position="5">
 Алар – Аллах Түз Жолго салгандар. Алардын Түз Жолун ээрчигин. "Мен силерден буга акы сурабайм. Бул – бүткүл ааламдар үчүн эскертме гана.
</item>
<item position="5">
 Алар: "Аллах бир да кишиге эч нерсе түшүргөн эмес", – деп сүйлөп жаткандар, Аллахты таануу чегинде тааный албагандар. Адамдар үчүн Нур жана Туура Жолго баштоочу болгон, Мусага келген Китепти ким жөнөттү эле? Силер аны барактарга жазасыңар да, анын кээ бир бөлүгүн (гана) жарыйа кылып, көбүн жашырасыңар. Силер өзүңөр да, силердин аталарыңар да билбегениңерди үйрөнгөнсүңөр. (Аны түшүргөн) Аллах", – деп айт. Андан соң бузук нерселеринде жөн кой! Ойной беришсин.
</item>
<item position="5">
 Биз түшүргөн Китеп – бул куттуу, өзүнүн алдыңкысын тастыктоочу Китеп. Сен шаарлардын энесин жана анын айланасындагыларды эскертүүң үчүн (түшүрдүк). Акыретке ишенгендер ага да ишенишет. Алар намаздарын да дайыма окушат.
</item>
<item position="5">
 Аллахка жалган айткандан, же эч кандай жашыруун кабар келбесе деле: "Мага жашыруун кабар келди", – деп айткандан же: "Мен деле Аллах түшүргөндөй нерсени жакында түшүрөмүн", – дегенден да адашкан адам барбы? Эгер сен (бул) заалымдарды өлүм алдында жан талашуусун көрсөң (өлүм) периштелер аларга кол созушуп: "Жаныңарды чыгаргыла! Силердин акыңар жок болуп туруп Аллахка жалган айтканыңар жана анын айаттарына текеберденгениңер үчүн бүгүн силерге кордоочу азап болот!" – дешет.
</item>
<item position="5">
 Силер бизге жалгыз-жалгыз, силерди алгач ирет жараткан өңдүү болуп келесиңер. Биз силерге бергендердин баарын артыңарга калтырасыңар. Силер кулчулугуңарда (Кудайга) шерик кылып ойлоп жүргөн колдоочуңарды силер менен бирге көрө албайбыз. Силердин араңардагы байланыштар үзүлгөн жана силер ойлоп жүргөн нерселер силерден жоголгон.
</item>
<item position="5">
 Акыйкатта, Аллах урукту жана данекти жарып - өндүрүүчү, өлүктөн тирүүнү чыгарат, тирүүдөн өлүктү чыгаруучу. Мына ушуларды Аллах жасоочу. Анан кантип артка буруласыңар?
</item>
<item position="5">
 Ал таңды аттыруучу жана түндү силерге эс алуучу орун кылды. Күндү жана айды силер эсеп кылууңар үчүн жаратты. Мунун баары Ызааттуу, Билүүчүнүн өлчөп койгондору.
</item>
<item position="5">
 Ал силердин кургакта жана деңизде жол табууңарга силер үчүн жылдыздарды жаратты. Биз айаттарыбызды ой жүгүрткөн коомдор үчүн мына ушинтип байандадык.
</item>
<item position="5">
 Ал силерди бир жандан жаратты. (Силер үчүн жатынды) орун жана (атаңардын белин) жай(кылды). Чынында түшүнгөн коом үчүн айаттарыбызды байандадык.
</item>
<item position="5">
 Ал асмандан жамгыр жаадырат. Биз аны менен өсүмдүктөрдөн бардык нерсени чыгардык. Андан жашыл өсүмдүктү, тизмектелген данды, курма дарагынын мөмөсүнүн чанагын жана (жалбырактарды) окшош, а мөмөлөрү окшош эмес жүзүмзарларды, зейтунду, анарды (өстүрөбүз). Алар бышып жетилип, түшүм бергенде мөмөсүнө карачы?! Акыйкатта, мунун баарында ыймандуулар үчүн белгилер бар.
</item>
<item position="5">
 Аларды Ал (Аллах) жараткан болсо да, алар Аллахка жинди тең кылышат. Алар (мушриктер) түркөйлүк менен Ага (Аллахка) «уулдарды» жана «кыздарды» таңуулашат. Алар сапаттап жаткан нерселерден (Аллах) Аруу жана Жогору.
</item>
<item position="5">
 (Ал) Асман менен Жердин жаратуучусу. Анын жары (жубайы) жок. Анан кайдан Анын баласы болсун?! Ал баарын жараткан жана бардык нерселерди Билүүчү!
</item>
<item position="5">
 Бул Аллах силердин Эгеңер. Андан башка кудай жок. Бардык нерселерди Жаратуучу! Ага гана табынгыла! Ал бардык нерсени Сактоочу!
</item>
<item position="5">
 Аны көздөр көрө албайт. А, Ал болсо бардык көздөрдү көрүп турат. Ал Жумшак жана Кабардар!
</item>
<item position="5">
 Акыйкатта силердин Эгеңерден далилдер келди. Ким (акыйкатты) көрсө (анан ишенсе), ал өзү үчүн. Ал эми ким сокур болуп, (адашса), ал өзүнө зыйан. Мен силерге көзөмөлчү эмесмин. Алар: «Сен окуп, үйрөнгөнсүң», – деп айтпоолору жана түшүнө турган элге түшүндүрүүбүз үчүн,
</item>
<item position="5">
 Биз Өзүбүздүн айаттарыбызды ушинтип байандайбыз.
</item>
<item position="5">
 Сен Эгеңден келген (жашыруун) кабарларга гана эрчи! Андан башка кудай жок жана мушриктерден жүз үйүр!
</item>
<item position="5">
 Эгер Аллах кааласа, алар Аллахка шерик кошо алмак эмес. Бирок, Биз сени аларга көзөмөлчү кылган эмеспиз жана сен аларга өкүл дагы эмессиң.
</item>
<item position="5">
 Аллахдан башкаларга сыйынып жаткандарды тилдебе! Анткени алар да душмандык кылып, билбестиктен Аллахты тилдеп койушат. Анан алардын Эгесине кайтуу бар жана Ал аларга жасаган иштеринин кабарын берет.
</item>
<item position="5">
 Алар эгер айат келсе: «Сөзсүз ишенээр элек» – дешип, Аллахтын аты менен ант ичишет. (Аларга:) «Албетте, айаттар Аллахтын алдында. Бирок айаттар келгенде да алардын ишенбей койуусун силер билбейсиңер!» – деп айт.
</item>
<item position="5">
 Биз алардын жүрөктөрүн жана көздөрүн оодарып салганбыз. Анткени, алар алгачкы эле жолу ишенишкен эмес. Биз аларды өздөрүнүн адашуусунда экиленип жүрө турсун деп, жайына койобуз.
</item>
<item position="5">
 Эгерде Биз аларга периштелерди жөнөтсөк, алар менен өлүктөр (тирилтилип) сүйлөшсө жана алардын алдына Биз бардык кереметтерибизди чогултсак да, Аллахтын каалаганынан башка алар баары бир ишенишпейт. Бирок наадандардын көпчүлүгү муну түшүнүшпөйт.
</item>
<item position="5">
 Биз ар бир элчиге адамдардан жана жиндерден шайтан душмандарды, бири бирине сөз кооздоп, азгырсын үчүн жасадык. А. Эгер Эгең кааласа алар мындай кылышмак эмес. Аларды жана алардын ойлоп чыгарышкан жалганын жөн кой!
</item>
<item position="5">
 Акыретке ишенбегендердин жүрөгү ага тартылуусу, алардын ыраазы болуусу жана жасаган нерселерин жасап жүрө берүүлөрү үчүн...
</item>
<item position="5">
 Мен бул Китепти ачык байандап, силерге жөнөткөн соң, Аллахдан башка бир өкүм кылуучуну издейминби? А, бул Китеп берилгендер анын Эгеңден чындык менен жөнөтүлгөндүгүнө ишенишет. Демек сен шектенүүчүлөрдөн болбогун!
</item>
<item position="5">
 Сенин Эгеңдин Сөздөрү чындык жана адилеттүүлүк менен бүттү. Анын Сөздөрү өзгөртүлүүгө мүмкүн эмес. Ал – Угуучу, Көрүүчү!
</item>
<item position="5">
 Эгер сен Жер үстүндөгүлөрдүн көбүнүн сөздөрүн уга берсең, алар сени Аллахтын Жолунан адаштырышат. Албетте алар өздөрүнүн гана күмөндөрүнө ээрчишет. Алар болгону жалганды гана чыгарышат.
</item>
<item position="5">
 Албетте, сенин Эгең, Өзүнүн Жолунан адашып бараткандарды да, Туура Жолдо бараткандарды да билет.
</item>
<item position="5">
 Эгер Анын айаттарына ишенсеңер, анда Аллахтын аты аталгандарды гана жегиле!
</item>
<item position="5">
 Аллахтын аты аталгандарды жебегидей силерге эмне болду? Анткени аргасыз болгон абалда, Ал силерге эмнелерди жешке тыйу салынганын ажыратып койгон. Көптөрү каалоолоруна азгырышып, илимсиздиктен башкаларды да Жолдон адаштырышат. Акыйкатта,Эгең чектен ашкандарды жакшы билет.
</item>
<item position="5">
 Ачык да, жашыруун да күнөөлөрдү таштагыла! Албетте күнөө кылгандар ошол кылган күнөөсүнө жараша жазаланат.
</item>
<item position="5">
 Аллахтын аты аталбагандарды жебегиле! Алар ыплас. Албетте шайтандар өз тарапкерлерин силер менен жаңжалдашууга азгырат. Эгер аларга баш ийсеңер, анда албетте мушриктерден болосуңар!
</item>
<item position="5">
 Өлүк болгон кезинде, Биз аны тирилттик жана адамдар арасында жүрө турган бир нур бердик. Караңгылыкта жүргөн жана андан чыга албаган бирөө сымал. Ошондой эле каапырларга да өздөрүнүн иштери кооз көрүнөт.
</item>
<item position="5">
 Ушинтип, Биз ар бир айылда амалкөйлүк кылуулары үчүн бузгунчулардын башчыларын жараттык. Бирок, алар өздөрүн өздөрү алдашат да, өздөрү муну сезишпейт.
</item>
<item position="5">
 Аларга айаттарыбыз келгенде: «Аллахтын элчилерине берилгендер бизге да берилмейинче, эч качан ишенбейбиз», – дешет. Аллах Өз элчилигин кимге тапшырууну жакшы билет. Күнөө кылгандар Аллахтын алдында кор. Айлакерликтери үчүн Аллахдан катуу азапка дуушар болушат.
</item>
<item position="5">
 Аллах кимди туура жолго салгысы келсе, анын көкүрөгүн исламга ачып коет. Ал эми кимди адаштыргысы келсе, анын көкүрөгүн көккө көтөрүлүп бараткан адамдыкындай кылып кысылтып салат. Аллах ишенгиси келбегендерди дал ушинтип жазалайт.
</item>
<item position="5">
 Бул жол сенин Эгеңдин туура жолу. Чынында, Биздин айаттарыбыздан насаат алууну каалаган коомго ачык байандадык.
</item>
<item position="5">
 Алар үчүн тынчтык журту Эгесинин алдында. Алардын кылгандары үчүн – Ал алардын кам көрүүчүсү.
</item>
<item position="5">
 Ал баарын жыйган Күнү (мындай дейт): "Эй жиндердин тобу! Силер өз айланаңарга көптөгөн элди топтодуңар." А алардын адамдардан болгон достору: "Эгебиз! Биз бири бирибизди пайдаландык. Бирок, азыр бизге Өзүң белгилеп койгон мөөнөт жетип келди", – дешет. (Ал айтат): "Силердин ордуңар тозок. Эгерде Аллах башканы каалабаса, силер анда түбөлүккө каласыңар". Акыйкатта, сенин Эгең Даанышман, Билүүчү!
</item>
<item position="5">
 Ушинтип, Биз заалимдерди алардын кылган иштери үчүн бир бирине достоштурабыз.
</item>
<item position="5">
 Эй жиндердин жана адамдардын топтору! Чын эле силерге Менин айаттарым жана ушул Күн тууралуу айтып эскерткен силердин өзүңөрдүн араңардан элчилер келген жок беле? Алар: "Биз өзүбүзгө өзүбүз каршы күбөлүк беребиз", - дешет. Бул дүйнөнүн жашоосу аларды азгырып кеткен. Өздөрүнүн каапыр болгондуктары тууралуу өздөрүнө каршы күбөлүк беришет.
</item>
<item position="5">
 Эгең анын жашоочуларын эскертпей туруп, адилетсиз түрдө (бир да) калааны жок кылып салбайт.
</item>
<item position="5">
 Ар бирин амалдарына жараша даражаларга коет. Эгең алардын кылып жаткан иштерин көңүл буруусуз калтырбайт.
</item>
<item position="5">
 Эгең - бай, мээримдүүлүк ээси. Эгер Ал кааласа силерди жок кылат да, силерди башка коомдун урпагынан жараткандай эле, силерден кийин каалаганын алмаштырат. силерди башкалар менен алмаштырат.
</item>
<item position="5">
 Акыйкатта силерге убада кылынгандар сөзсүз келүүчү. Силер эч нерсе кыла албайсыңар.
</item>
<item position="5">
 Айт: "Эй менин элим! Каалаганыңарды кыла бергиле. Мен дагы кылам. Жакын арада силер жайдын акыбетин билесиңер. Заалимдер эч качан ийгиликке жета алышпайт".
</item>
<item position="5">
 Алар Аллах үчүн Ал жараткан эгин-тегин жана малдарынан үлүш дайардашты жана мындай дешти: "Бул Аллах үчүн, а бул – биздин кудайлар үчүн," – деп эсептешти. Бирок, алардын кудайлары үчүн арналгандары Аллахка жетпейт, а Аллах үчүн арналгандар алардын кудайларына жетет. Алардын кылган өкүмдөрү кандай жаман.
</item>
<item position="5">
 Алардын кудайлары мушриктерге аларды кыйроого алып баруу жана алардын динин чаташтыруу үчүн өз балдарын өлтүрүүнү кооз кылып көрсөттү. Эгер Аллах кааласа, алар мындай кылышпас эле. Аларды жана алардын ойлоп тапкан жалгандарын жөн койо тур!
</item>
<item position="5">
 Алар (айтты:) "Бул малдар жана талаа арам. Биз каалагандардан башка эч ким алардан тамактанбоосу керек. Жону арам кылынган да малдар бар. Аллахтын аты айтылбай турган да малдар бар". Мунусу жалган. Жалаа жапканы үчүн жакында (Аллах) алардын жазасын берет.
</item>
<item position="5">
 Алар: "Бул малдын курсагындагылар эркектерибиз үчүн адал, айалдарыбыз үчүн арам, а эгерде өлүк туулса, анда бул баарыбыз үчүн" – дешти. Ал алардын бул жалган сөздөрү үчүн жазасын берет. Акыйкатта, Ал Даанышман жана Билүүчү!
</item>
<item position="5">
 Түшүнбөстүктөн наадандык кылып, балдарын өлтүргөндөр зыйанга учурады. (Алар) Аллахка жалаа жабышып, Аллах ырыскы кылып аларга бергендерди арам дешти. Алар түз жолдон тайышты, Туура Жолдо болушпады.
</item>
<item position="5">
 Ал жөлөтүлгөн жана жөлөтүлбөгөн бактарды, курма дарактарын, түрдүү даамдары бар эгиндерди, зайтунду жана анарды, окшош жана окшош эместерди өстүргөн. Качан алар түшүм бергенде, алардан жегиле. Бирок, түшүм жыйноо учурунда анын бөлүгүнөн алууга акысы барларга бергиле. Ысырап кылбагыла. Ал ысырап кылуучуларды сүйбөйт.
</item>
<item position="5">
 Ал малдардын бир бөлүгүн оор жүктөрдү ташуу үчүн, калганын майда жандык кылды. Аллахтын силерге дайардап бергенинен жегиле! Шайтандын жолдору менен жүрбөгүлө. Акыйкатта, шайтан силерге анык душман.
</item>
<item position="5">
 (Ал силер үчүн бул малдардан) сегиз жуп жаратты, эки жуп кой жана эки жуп эчки. Эми айт: "Ал силерге эки эркегин тыйуу салдыбы, же эки ургаачысынбы? Ага эки ургаачысынын курсагындагылар да кошулабы? Эгер чынчыл болсоңор билип жооп бергиле".
</item>
<item position="5">
 Эки жуп төөдөн жана эки жуп уйдан. (Аларга) айт: "Алардын эки эркегин (арам кылдыбы), же эки ургаачысынбы? Ага эки ургаачысынын курсагындагылары да кошулабы? Же силер Аллах буларды буйурганда күбө болуп турдуңар беле? Билбесе да адамдарды адаштыруу үчүн Аллахка жалаа жапкандан ашкан заалым ким? Акыйкатта, Аллах заалым коомду туура жолго салбайт.
</item>
<item position="5">
 Мага билдирилгендерден мен тамак үчүн: өлгөн малдын эти, кан жана чочконун этинен башка арам кылынган нерсени таппадым, анткени булар чынында эле ыплас жана булганыч жана Аллахдан башканын аты аталгандары (сойулгандар дагы) – деп айт. Ким аларга умтулбай жана Аллахтын тыйууларын бузууну каалабай, бирок аргасыз болуп калса, анда Эгең Кечиримдүү жана Мээримдүү.
</item>
<item position="5">
 Биз иудейлер үчүн бардык ача туйактуу эместерди; уйлар менен койлордун майларын; алардын жонундагы, ичиндеги жана сөөгүндөгү майларынан башкаларын (жешке) тыйуу салдык. Бул алардын чектен чыгуулары үчүн болгон жаза. Анткени Биз чындыкты айтуучубуз.
</item>
<item position="5">
 Алар сени жалганга чыгарышса айткын: "Эгеңер мээримдүүлүктүн ээси, бирок Анын жазасы күнөөлүү элден кайтарылбайт".
</item>
<item position="5">
 Аллахка шерик кошкондор: "Эгер Аллах кааласа, биз да, аталарыбыз да шерик кошпойт элек жана эч кандай тыйуу салуулар болбойт эле", – дешет. Биздин жазабызды татыганча, аларга чейинкилер да мына ушинтип жалганга чыгарышкан. "Эгерде ал жөнүндө силерде илим болсо, аны бизге көргөзгүлө. Божомолдоолорду гана ээрчийсиңер. Силер жалганчысыңар"
</item>
<item position="5">
 Аллахда жетиштүү далилдер бар. Эгерде Ал кылууну кааласа, анда барыңарды туура жолдо алып барар эле.
</item>
<item position="5">
 Айт: "Аллах буларды тыйуу салган деп күбөлүк бере турган күбөлөрүңөрдү алып келгиле"! Эгер алар күбөлүк беришсе да, сен алар менен бирге күбөлүк бербе! Биздин айаттарыбызды жалганга чыгарып, акыретке ишенбегендердин жана Эгесине шерик кошкондордун каалоолоруна ээрчибе!
</item>
<item position="5">
 Айт: "Келгиле, мен силерге Эгеңердин арам кылганын окуйун: "Ага шерик кошпогула; ата-энеңерди урматтагыла; кедейчилик себептүү өз балдарыңарды өлтүрбөгүлө, Биз аларды да, силерди да ырыскыландырабыз; ачык да, жашыруун да бузукулук иштерге жакындабагыла; Аллах (өлтүрүүнү) тыйуу салган жанды, өлтүрбөгүлө! Силер ойлонууңар үчүн, Ал силерге мына ушуларды насаат кылат".
</item>
<item position="5">
 Жашы жетилгенге чейин, жашоосун оңдоо үчүн гана болбосо, жетимдин мал мүлкүнө жакындабагыла. Чен өлчөмдү жана таразаны туура алгыла! Биз жанга ал көтөрө алчудан артыкты жүктөбөйбүз. Жакындарыңар болсо да адилдикти айткыла! Аллахтын алдындагы милдетиңерди аткаргыла. Силер эстеп турууңар үчүн, Аллах ушуну насаат кылат!
</item>
<item position="5">
 Ырасында, бул Менин туура жолум, эми аны менен гана жүргүлө; башка жолдор менен жүрбөгүлө, алар силерди Анын жолунан чыгарып салат. Силер такыба болууңар үчүн, Ал силерге ушуну насаат кылат.
</item>
<item position="5">
 Андан соң, Биз Мусага жакшылыктарды толук орундатканга, ар бир нерсени байан кылуу үчүн, туура жол көрсөтүү жана ырайымы үчүн Китеп бердик. Мүмкүн алар Эгесине жолугарына ыйман келтиришээр.
</item>
<item position="5">
 Бул Биз түшүргөн куттуу Китеп. Аны ээрчигиле жана такыба болгула. Мүмкүн Мээримге бөлөнөөрсүңөр.
</item>
<item position="5">
 Акыйкатта, бизге чейинки эки элге гана Китеп түшүрүлгөн, биз болсо аны кандай түшүнүүнү билген эмеспиз, – деп силер айтпооңор үчүн;
</item>
<item position="6">
 Же болбосо: "Эгер бизге Китеп түшүрүлгөндө, биз алардан да туурараак жол менен барар элек деп айтпооңор үчүн (түшүрдүк). Азыр силерге Эгеңерден ачык-айкын айаттар, туура жолду көргөзүүчү жана мээримдүүлүк келди. Аллахтын айаттарын жалганга чыгаргандан, андан жүз үйрүгөндөн өткөн заалымыраак ким бар? Айаттарыбыздан баш тарткандарды баш тартуулары себептүү жаман азап менен азаптайбыз!
</item>
<item position="6">
 Алар өздөрүнө периштелер келерин, Эгеңдин буйругу, же Эгеңден кай бир белгилердин келерин гана күтүшөбү? Эгеңден белгилердин кээ бири келген күнү, мурда ыйман келтирбеген, же ыйманы бойунча жакшылыктарды өзүнө таап албаган бирөөнүн ишеними анын жанына эч пайда бербейт. "Күткүлө, биз да күтөлү", – деп айт.
</item>
<item position="6">
 Өздөрүнүн дининде бөлүнүп жарылып, топторго айрылгандарга сенин тиешең жок. Акыйкатта, алар жөнүндө Аллах чечим кылат. Ошондо Ал силер эмне кылганыңардан кабар берет.
</item>
<item position="6">
 Ким бир жакшылык кылса, ага андайдан он эсе бар. Ким бир жамандык кылса, ага ошондой гана жаза берилет. Алар зулум кылынбайт.
</item>
<item position="6">
 Акыйкатта, Эгем мени туура жолго, Ибрахимдин таза, түз динине салды. Ал шерик кошуучулардан болгон эмес.
</item>
<item position="6">
 "Менин намазым да, курбандыгым да, жашоом да, өлүмүм да ааламдардын Эгеси Аллах үчүн – деп айт. قُلْ إِنَّ صَلاَتِي وَنُسُكِي وَمَحْيَايَ وَمَمَاتِي لِلّهِ رَبِّ الْعَالَمِينَ
</item>
<item position="6">
 6 163 006163 62016 0:00:07 у Которого нет сотоварищей. Это мне велено, и я являюсь первым из мусульман». Анын шериги жок. Бул мага буйрук кылынган жана мен Ага баш ийгендердин биринчисимин."
</item>
<item position="6">
 Айт: "Ал бардык нерсенин Эгеси болгон соң, мен Аллахдан башка бирөөнү издейинби? Ар бир жандын кылганы өзүнө. Эч ким башка бирөөнүн жүгүн көтөрбөйт. Андан соң Эгеңерге кайтуу бар. Ошондо Ал өз ара талашканыңар тууралуу силерге билдирет".
</item>
<item position="6">
 Ал силерди жер үстүнө орун басар кылган. Силерди берген нерселери менен силерди сыноо үчүн даражаларда бириңерди бириңерден жогору көтөрдү. Акыйкатта, Эгең жаза берүүдө өтө тез. Албетте Ал Кечирүүчү жана Мээримдүү!
</item>
<item position="6">
 Алиф, лам, мим, сад.
</item>
<item position="6">
 Бул – сага түшүрүлгөн Китеп, андыктан көңүлүңдө кысылуу болбосун. Бул аркылуу эскертүүң жана момундарга насаат үчүн (түшүрүлдү).
</item>
<item position="6">
 Эгеңерден силерге түшүрүлгөнгө моюн сунгула да, Андан өзгөнү дос тутуп, ээрчибегиле! Силер аз гана насаат аласыңар.
</item>
<item position="6">
 Канчалаган кыштактарды жок кылдык, аларга азабыбыз түндөсү жана түшкү тыныгуу учурунда келди.
</item>
<item position="6">
 Аларга азабыбыз келген кезде: "Биз чындыгында заалымдардан болдук", – деген гана сөздү айтышты.
</item>
<item position="6">
 Өздөрүнө элчи жиберилгендерди суракка тартабыз жана элчилерди да суракка алабыз.
</item>
<item position="6">
 Аларга толук билим менен баян кылабыз. Биз аларга жашыруун эмеспиз.
</item>
<item position="6">
 Ал Күнкү таразалоо – чындык. Кимдин таразасы оор болсо, мына ошолор – (азаптан) кутулуучулар.
</item>
<item position="6">
 Ал эми кимдин таразасы жеңил болсо, демек, алар – өздөрүнө зыян алып келишти. Анткени, алар Биздин аяттарды ар дайым жокко чыгарышчу.
</item>
<item position="6">
 Биз силерге жердеги бийликти, кадыр-барк жана (жашоо үчүн зарыл болгон) каражаттарды бердик. Силер өтө эле аз шүгүр кыласыңар.
</item>
<item position="6">
 Биз силерди жаратып, жакшы келбет берип, периштелерге: "Адамга сежде кылгыла!" – дедик. Периштелер баарысы сежде кылып, бир гана Иблис сежде кылуучулардан болгон жок.
</item>
<item position="6">
 (Аллах:) "Сага Мен буйрук кылганда, сени сежде кылуудан эмне тосту", – деди. Ал: "Мен андан мыктымын: Мени оттон, аны ылайдан жараттың" – деди.
</item>
<item position="6">
 (Аллах:) "Анда, андан түш! Сенин текеберленгениң дурус эмес. Чык (Бейиштен)! Сен кор болуучулардансың", – деди.
</item>
<item position="6">
 (Иблис:) "Кайра тирилүүчү Күнгө чейин мага мөөнөт бер", – деди.
</item>
<item position="6">
 (Аллах:) "Ырасында мөөнөт берилгендерденсиң", – деди.
</item>
<item position="6">
 (Иблис:) "Мени кууп жибергениң үчүн мен да аларга каршы Сенин Туура Жолуңда олтуруп аламын.
</item>
<item position="6">
 Анан аларга алды-артынан, оң жана сол тарабынан келемин да (адаштырамын), мына ошондо алардын көбүн (Сага) шүгүр кылуучулардын арасынан таппайсың", – деди.
</item>
<item position="6">
 (Аллах:) "Кордолуп, куулган абалда ал жерден чык! Алардан ким сени ээрчисе, силердин баарыңар менен Тозокту толтурамын",-деди.
</item>
<item position="6">
 Эй, Адам! Сен жубайың менен Бейиштен орун алгыла! Экөөңөр каалаганча жегиле, ушул даракка гана жолобогула, (эгер жолосоңор) – заалымдардан болосуңар",–дедик.
</item>
<item position="6">
 Ошондо Шайтан ал экөөнүн уяттуу жерлерин ачуу үчүн азгырды да: "Эгеңер силерди ушул дарактан, экөөң периште болуп, же түбөлүккө (Бейиште) калып кетишет деп, тыюу салган.
</item>
<item position="6">
 Чынында мен экөөңөргө насаатчыларданмын", – деп ант ичти.
</item>
<item position="6">
 Ошентип ал экөөн азгырды. Ошондо экөө дарактан даам татып, уяттуу жерлери ачылып калды. Экөөсү Бейиш жалбырактарынан үстүлөрүнө жамына башташты. Эгелери экөөсүнө: "Экөөңөрдү ушул дарактан тосподум беле?! Шайтан – силерге ачык душман экенин айткан элем го!" – деп айтты.
</item>
<item position="6">
 О, Эгебиз! Биз өзүбүзгө зулум кылдык. Эгер Сен бизди кечирип, ырайым кылбасаң, анда биз, – албетте, зыянга учуроочулардан болобуз! –деп айтышты.
</item>
<item position="6">
 (Аллах:) "Бейиштен бири бириңерге душман болуп түшкүлө. Силерге Жерде белгилүү мөөнөткө чейин жашоону жана пайдаланууну (буйрудук),
</item>
<item position="6">
 Ал жерде төрөлүп, ошол жерде өлүп, андан кайра чыгарыласыңар",-деди.
</item>
<item position="6">
 Эй, Адамдын урпактары! Уяттуу жерлериңерди жана сулуулугуңарды жабуу үчүн кийим түшүрдүк. Бирок, такыбалыктын кийими – эң жакшы (кийим). Бул – Аллахтын белгилеринен. Мүмкүн түшүнөрсүңөр!
</item>
<item position="6">
 Эй, Адам баласы! Шайтан ата-энеңердин уяттуу жерлерин көрсөтүү үчүн кийимдерин чечип, Бейиштен чыгарган сыяктуу силерди да азгырбасын! Ал жана анын тарапкерлери, силер аларды көрө албаган тараптан көрө алышат. Биз шайтандарды ыйман келтирбегердерге дос кылып койдук.
</item>
<item position="6">
 Алар бузукулук кылышкан кезде: "Аталарыбызды ушул жолдо таптык. Муну бизге Аллах буюрган", – дешет. (Эй, Мухаммед): "Чындыгында Аллах бузукулукка буюрбайт. Билбеген нерсеңерди Аллахтын атынан айтпагыла!" – деп айткын.
</item>
<item position="6">
 "Эгем адилеттүүлүккө буйруйт. Ар бир мечиттин алдында жүзүңөрдү кыбылага түздөп, диниңерди Аллахка берилип, Андан тилегиле! Силерди оболку жаратканындай, Ага кайтасыңар. قُلْ أَمَرَ رَبِّي بِالْقِسْطِ وَأَقِيمُواْ وُجُوهَكُمْ عِندَ كُلِّ مَسْجِدٍ وَادْعُوهُ مُخْلِصِينَ لَهُ الدِّينَ كَمَا بَدَأَكُمْ تَعُودُونَ
</item>
<item position="6">
 7 30 007030 188160 0:00:23 Он одних наставил на прямой путь, а другим заслуженно предписал заблуждение. Они сочли дьяволов своими покровителями и помощниками вместо Аллаха и полагают, что следуют прямым путем.&nbsp; Бир тайпа Туура Жолго түшүп, бир тайпа адашууга татыктуу болду. Чындыгында, алар Аллахтын ордуна шайтандарды дос тутуп, бирок өздөрүн туура жолдобуз деп эсептешет. فَرِيقًا هَدَى وَفَرِيقًا حَقَّ عَلَيْهِمُ الضَّلاَلَةُ إِنَّهُمُ اتَّخَذُوا الشَّيَاطِينَ أَوْلِيَاء مِن دُونِ اللّهِ وَيَحْسَبُونَ أَنَّهُم مُّهْتَدُونَ
</item>
<item position="6">
 7 31 007031 142848 0:00:17 О сыны Адама! Облекайтесь в свои украшения при каждой мечети. Ешьте и пейте, но не расточительствуйте, ибо Он не любит расточительных.&nbsp; Эй, Адамдын урпактары! Ибадатка эң мыкты кийимиңерди кийгиле. Жегиле, ичкиле, бирок ысырапкорлук кылбагыла! Анткени Аллах ысырапкорлорду жакшы көрбөйт. يَا بَنِي آدَمَ خُذُواْ زِينَتَكُمْ عِندَ كُلِّ مَسْجِدٍ وكُلُواْ وَاشْرَبُواْ وَلاَ تُسْرِفُواْ إِنَّهُ لاَ يُحِبُّ الْمُسْرِفِينَ
</item>
<item position="6">
 7 32 007032 209664 0:00:26 Скажи: «Кто запретил украшения Аллаха, которые Он даровал Своим рабам, и прекрасный удел?» Скажи: «В мирской жизни они предназначены для тех, кто уверовал, а в День воскресения они будут предназначены исключительно для них». Так Мы разъясняем знамения людям знающим.&nbsp; Аллах өз пенделерине чыгарган Аллахтын кооз нерселерин (кийимдерин) жана Ал берген жакшы насиптерди (ырыскыларды) силерге ким арам кылды?"" – деп айткын. ""Бул жакшы нерселер, чындыгында, бул дүйнөдө ыйман келтиргендер үчүн (гана жаратылган, бирок башкалар да андан пайдаланышат). Акыретте болсо бул момундарга гана таандык"" – деп айт. Билген коомго Биз аяттарыбызды ушинтип баяндайбыз."
</item>
<item position="6">
 Акыйкатта, Эгебиз ачык жана купуя ыпластыктарды (жасоону), каапырлыкты, адилетсиздикти, Аллахка Ал Өзү эч бир белги түшүрбөгөн шериктерди кошууну жана Аллах тууралуу өзүңөр билбеген (жалганды) айтууну арам кылды, – дегин.
</item>
<item position="6">
 Ар бир коомдун белгилүү бир мерчеми бар. Алар ошол мерчем келген кезде бир саамга да кечиктирилбейт жана тездетилбейт.
</item>
<item position="6">
 Эй, Адам перзенттери! Эгер силерге өз ичиңерден Менин аяттарымды түшүндүрүп берүүчү элчи келсе, ошондо кимдер такыба болуп, өзүн оңдосо, ошолорго (Кыяматта) коркунуч да, кайгы да болбойт.
</item>
<item position="6">
 Аяттарыбызды четке кагып, каршы чыккандар – текеберлер, ошолор ­ – Тозок ээлери. Ал жерде алар түбөлүккө калышат.
</item>
<item position="6">
 Аллахтын аяттарын четке каккан жана Ал тууралуу жалган айткан адамдан заалымыраак ким бар?! (Бирок) алар Китепте жазылган үлүштөрүн алышат. Анан Биздин элчилер алардын жанын алуу үчүн келишип: "Аллахты коюп, башкага сыйынган нерселериңер кана?" – дегенде: "Алар бизди таштап кетти", –деп өздөрүнүн каапырлыгын моюндарына алышат.
</item>
<item position="6">
 Ал: "Силерден мурда өткөн адамдардын жана жиндердин коомунун катарында – Тозокко киргиле!" – дейт. Ар бир тайпа тозокко кирген учурда бири-бирине наалат айта башташат. Ошондо алар тозокко жыйналышканда акыркылар алгачкыларга айтышат: "Оо, Эгебиз! Тигилер бизди азгырышкан. Ошолорго эки эсе азап бер!" Аллах: "Баарыңарга эки эседен. Бирок силер билбейсиңер!" – дейт.
</item>
<item position="6">
 Ошондой эле, алгачкылар кийинкилерге: "Силердин бизден эч кандай артыкчылыгыңар жок", –дешет. "Эми кылган ишиңердин азабын таткыла", –(дейт, Аллах).
</item>
<item position="6">
 Чындыгында, ким Биздин аяттарды четке какса, текебер болсо, аларга асмандардын дарбазалары ачылбайт жана төө ийненин көзүнөн өткөнгө чейин Бейишке киришпейт. Күнөөкөрлөрдү ушундай жазалайбыз.
</item>
<item position="6">
 Тозок алардын төшөнчүсү да, жамынчысы да болот. Заалымдардын жазасын ушунтип беребиз.
</item>
<item position="6">
 Ыйман келтирип, жакшы иштерди жасагандар – Бейиш эли жана алар ал жерде түбөлүккө калышат. Биз ар бир жанга ал көтөрө албаганды жүктөбөйбүз.
</item>
<item position="6">
 Алардын жүрөктөрүндөгү кайгыларды Биз алып салабыз. Алардын алдынан дарыялар агып турат жана алар: "Бардык мактоо бизди туура жолго салган Аллахка болсун! Эгер Аллах бизди туура жолго салбаганда, туура жолду таба албайт элек. Акыйкатта, Эгебиздин элчилери чындыкты айтышкан", – дешет. Анан аларга: "Мына, Бейиш бактары! Силер өзүңөр жасаган иштериңер үчүн ушунун мураскору болдуңар", – деген үн чыгат.
</item>
<item position="6">
 Бейиш эли Тозок элине кайрылып: "Эгебиз, бизге убада кылгандарын биз чындык деп, кабыл алдык. Силер да Эгеңердин убадасынын чындык экенине ишендиңерби?" – деп сурашат. Алар: "Ооба", – дешет. Ошондо алардын арасынан бирөө: "Аллахтын каргышы – заалымдарга!" – деп, жар салат.
</item>
<item position="6">
 Алар Аллахтын жолунан (адамдарды) тосуп, ал жолду бурмалагандар Акыретке да ишенишпейт.
</item>
<item position="6">
 Алардын ортосунда тосмо дубал бар. "Арааф" –тосмонун өйдө жагында баарын белгилеринен тааныган адамдар бар. Алар бейиш ээлерине: "Силерге Аллахтын тынчтыгы болсун!" – деп үн салат. Алар – али Бейишке киришкен эмес. Бирок үмүт кылып тургандар.
</item>
<item position="6">
 Качан алардын көздөрү Тозок жакка бурулган кезде: "Оо, Эгебиз! Бизди заалым-каапыр адамдар менен чогуу кыла көрбө!" – дешет.
</item>
<item position="6">
 Араафтагылар тозоктогуларды белгилеринен таанып: "Силердин текеберлигиңер жана жыйнагандарыңар пайда бербедиби?" – деп кыйкырып сурашат.
</item>
<item position="6">
 (Аллах момундарга тозоктогуларды көрсөтүп) аларга: "Аллахтын ырайымы тийбейт", – деп ант ичпедиңер беле? Бейишке киргиле! Силерге (эми) коркунуч да кайгы да жок," – делинет.
</item>
<item position="6">
 Тозоктогулар Бейиштегилерге: "Аллахтын силерге берген сууларынан жана ырыскыларынан бизге да бергилечи" – деп кыйкырышат. Алар: "Ырасында, Аллах ал экөөсүн тең каапырларга арам кылган", – дешет.
</item>
<item position="6">
 Алар – диндерин оюн-зоокко айландырышып, дүйнө жашоосу азгыргандар. Алар ушул күнгө жолугаарын унутуп, аяттарыбызды четке каккандай, эми Биз да аларды унутабыз.
</item>
<item position="6">
 Ырасында, Биз ыйман келтирген коом үчүн Туура Жол менен акыйкаттын ичинде бир Китеп (Куранды) түшүрдүк. Ал – айра таанытуучу (Китеп).
</item>
<item position="6">
 Алар анын натыйжасын гана күтүп жатышат. Анын натыйжасы келген (Кыямат) Күнү, аны эстеринен чыгаргандар: "Эгебиздин элчилери чындыкты алып келишкен болчу. Эми бизди колдоочу бар бекен? Же дүйнөгө кайра кайтарылар бекенбиз? Ошондо кылган иштерибизден башкача (жакшы) иштерди жасамакпыз", – дешет. Алар өз жандарына өздөрү кыянаттык кылышты. Аларды өздөрү ойлоп тапкандары адаштырып, кайгыга салды.
</item>
<item position="6">
 Чындыгында, силердин Эгеңер – Аллах! Ал асмандар менен жерди алты күндө жаратып, Аршка ээ болду. Бирин-бири кубалап, күндүздү каптаган түндү, күн менен айды жана жылдыздарды Өз амирине багындырды. Акыйкатта, жаратуу жана бийлик жүргүзүү – Ага таандык. Ааламдардын Эгеси Аллахка улуктук!
</item>
<item position="6">
 Аллахка жалбаруу менен купуя кайрылгыла. Албетте, Ал чектен ашкан текеберлерди жакшы көрбөйт.
</item>
<item position="6">
 Жер жүзүндөгү жашоо оңолгон соң бузукулукту таратпагыла жана Ага коркунуч, үмүт менен кайрылгыла. Акыйкатта, ким жакшы иштерди жасаса, ага Аллахтын ырайымы жакын.
</item>
<item position="6">
 Ал (Аллах) – Өз ырайымынын жарчысы катары шамалдарды жиберет. Чындыгында, оор булуттарды көтөргөн шамалдарды өлүү чөлкөмдөргө жиберип, ал аркылуу суу түшүрүп, тирилтип, түрлүү жемиштерди чыгарабыз. Мына ушундай эле өлүктөрдү да тирилтебиз. Балким, акылыңарга келээрсиңер!
</item>
<item position="6">
 Жакшы жердин өсүмдүктөрү Аллахтын каалоосу менен чыгат. Кунарсыз жерге болсо аз нерсе чыгат. Шүгүр кылуучу элге аяттарыбызды ушинтип баян кылабыз.
</item>
<item position="6">
 Ырасында, Биз Нухту өз элине пайгамбар кылып жибердик. Ошондо ал: " О элим! Аллахка ибадат кылгыла. Силердин Андан башка Кудайыңар жок. Албетте, мен силерге келе турган Улуу Күндүн азабынан коркомун", – деди.
</item>
<item position="6">
 (Нухтун) элинин башчылары: "Чындыгында, биз сенин катуу адашканыңды көрүп турабыз", – дешти.
</item>
<item position="6">
 Эй, элим! Менде эч кандай адашуучулук жок. Мен – ааламдардын Эгеси тараптан (жиберилген) бир элчимин, – деди.
</item>
<item position="6">
 "Силерге Эгеңер жибергендерди жеткирип, силерди (жакшылыкка) үгүттөймүн. Ошондой эле, Аллахтын сыпаттарынан силер билбегендерди билем. أُبَلِّغُكُمْ رِسَالاَتِ رَبِّي وَأَنصَحُ لَكُمْ وَأَعْلَمُ مِنَ اللّهِ مَا لاَ تَعْلَمُونَ
</item>
<item position="6">
 7 63 007063 151296 0:00:18 Неужели вы удивляетесь тому, что напоминание от вашего Господа явилось к мужчине из вашей среды, чтобы он мог предостеречь вас и чтобы вы стали богобоязненны? Быть может, тогда вы будете помилованы».&nbsp; Такыба болуп, ырайым кылынууңар үчүн Эгеңер тараптан өз ичиңерден (тандалып) бир эскертүүчү келип, силерге насаат айтса, ошого таңыркап жатасыңарбы?"
</item>
<item position="6">
 Ошондо алар аны жалганчыга чыгарышты. Биз (Нухту) жана анын кемесинде болгондорду куткарып, аяттарыбызды жалганга чыгаргандарды сууга чөктүрүп жибердик.
</item>
<item position="6">
 Аад элине өз тууганы Худду жибердик. Ал: "Эй, элим! Аллахка (гана) ибадат кылгыла! Силердин Андан башка Кудайыңар жок. Коркпойсуңарбы?!" – деди.
</item>
<item position="6">
 Элинин каапырлары: "Сенин акылдан адашканыңды көрүп турабыз. Биз сени жалганчы катары билебиз", – дешти.
</item>
<item position="6">
 Ал: "Эй, элим! Менде акылдан адашуу жок. Мен – ааламдардын Эгесинен (келген) элчимин.
</item>
<item position="6">
 Мен силерге Эгемден (келген) кабарларды жеткиремин. Мен силер үчүн ишеничтүү насаатчымын.
</item>
<item position="6">
 Силер эмнеге өз Эгеңерден өзүңөрдөн чыгарылган эскертүүчү аркылуу кабар келсе таң каласыңар? Эсиңерде болсун: Ал силерди Нухтун коомунан кийин (жердеги) өз орун басары кылды жана силерди күч тарабынан артык кылдык. Аллахтын жакшылыктарын эстегиле! Мүмкүн кутулаарсыңар!
</item>
<item position="6">
 Алар: "Сен бизди жалгыз гана Аллахка ибадат кылып, ата-бабаларыбыз табынгандарды ташташыбыз үчүн келдиңби? Эгер чындыкты айтып жаткан болсоң, анда бизге убада кылып жатканыңды алып келчи, (көрөлү)?!" – дешти.
</item>
<item position="6">
 (Худ:) "Эгеңердин каары жана азабы силерге жакында түшөт!" Силер жана ата-бабаңар атаган, Аллах эч кандай далил жибербеген ысымдар (буддар) тууралуу мени менен талашасыңарбы?! Күткүлө, мен да силер менен чогуу күтөйүн", – деди.
</item>
<item position="6">
 Биз аны жана аны менен болгондорду Өзүбүздүн мээрим менен куткарып калдык. Биздин аяттарды жалганга чыгарып, ыйман келтирбегендердин баарын жок кылдык.
</item>
<item position="6">
 Ал эми Самуд элине алардын тууганы Салихти (пайгамбар кылып) жибердик. Ал: "Эй, элим! Аллахка (гана) ибадат кылгыла! Силердин Андан башка Кудайыңар жок! Силерге Эгеңерден өзгөчө керемет келди. Мына, Аллахтын ингени силер үчүн – бир керемет. Ага тийбегиле, Аллахтын жеринде оттосун. Ага бир жамандык кылып жүрбөгүлө. Антсеңер, силерди оорутуучу азап алат", – деди.
</item>
<item position="6">
 Эсиңерде болсун: (Аад элинен) кийин силерди Аллах Өз орун басары кылып, жерден орун берди. Анын (жердин) өрөөндөрүнө хансарайларды куруп, тоолорго үй кургула. Аллахтын жакшылыгын унутпагыла жана бузуку-ыпластык менен жер бетин булгабагыла!
</item>
<item position="6">
 (Самуд элинин) ак сөөктөрү, ыйман келтирген алсыздардан: "Силер Салих өз Эгесинин пайгамбары экенин билесиңерби?" – деп сурады. Алар: "Чындыгында, биз ал эмне менен жиберилгенине ыйман келтиребиз!" – дешти.
</item>
<item position="6">
 Текебер ак сөөктөр: "Чындыгында, биз силер ыйман келтирген нерсени четке кагабыз!" – дешти.
</item>
<item position="6">
 Алар өз Эгелеринин буруктарына кулак салышпай, ингенди мууздап салышты да: "Эй, Салих! Эгер сен пайгамбар болсоң, кана бизге алып келчи!" – дешти.
</item>
<item position="6">
 Таң эрте менен аларды жер титирөө каптап, өз турактарында бүк түшүп (өлүп) жатышты.
</item>
<item position="6">
 Ошондо Салих алардан баш тартты да: "Эй, элим! Мен Эгемдин эскертүүсүн жеткирип, эскерткен болчумун. Бирок силер ак ниет насаатчыларды сүйбөйсүңөр", – деди.
</item>
<item position="6">
 Лут элине айтканын эсте: "Кантип силер мурда жер жүзүндө болбогон ыпластыкты жасайсыңар?
</item>
<item position="6">
 Чындыгында, силер аялдардын ордуна эркектерге кумардануу менен келесиңер. Силер, чындыгында, чектен ашкан коомсуңар",– деди.
</item>
<item position="6">
 Бирок анын элинин жообу төмөнкүчө болду: "Аларды шаардан кууп чыккыла. Булар – өздөрүн тазасынган адамдар".
</item>
<item position="6">
 Биз аны, үммөттөрүн – анын аялынан башкаларын – сактап калдык. Ал (аялы) калгандар менен чогуу эле.
</item>
<item position="6">
 Биз алардын үстүнө таштарды (жамгырдай) жаадырдык. Кара: Күнөөкөрлөрдүн акыбети кандай бүттү!
</item>
<item position="6">
 Мадиян элине алардын тууганы Шуайбды (пайгамбар кылып) жибердик. Ал: "Эй, элим! Аллахка (гана) ибадат кылгыла! Силердин Андан башка кудайыңар жок! Силерге Эгеңерден ачык белги түштү" – деди. Таразаны жана өлчөмдү толук сактагыла, адамдардын нерселерине зыйан кылбагыла, жерде, ал түзөлгөн соң, бузукулук жасабагыла. Эгер ыймандуу болсоңор, бул – силер үчүн жакшы.
</item>
<item position="6">
 Аллахка ыйман келтиргендерди коркутуп, Аллах жолун тосуп, аны (динди) бурмалоо үчүн баардык жолдордо олтурбагыла! Эстегиле: Силердин аз кезиңерде (Аллах) көбөйттү жана бузукулардын акыбети кандай болгонун карагыла.
</item>
<item position="6">
 Эгерде силерден бир тайпа Мен жиберген нерсеге ишенсе жана дагы бир тайпа ишенбесе, Аллах биздин ортобузда өкүм кылганга чейин ага сабыр кылгыла. Ал – өкүм чыгаруучулардын эң Мыктысы!
</item>
<item position="6">
 Аны коомунун текеберлери: " Эй, Шуайб, чындыгында сени же сени менен ыйман келтиргендерди айылыбыздан чыгарабыз, же силер биздин динге кайтасыңар", – деп айтышты. (Шуайб:) "Эгер (силердин диниңерди биз) жаман көрсөк дагыбы?!
</item>
<item position="6">
 Эгерде силердин диниңерге Аллах бизди андан куткарган соң кайтсак, анда , чындыгында, Аллах тууралуу жалган айтып, Ага жалаа жапкан болобуз. Биздин Эгебиз Аллахтын каалоосу болмоюнча биз үчүн артка кайтуу болбойт! Биздин Эгебиз Өз илими менен баардык нерселерди камтыйт. Аллахка тобокел кылдык. Оо, Эгебиз! Биздин ортобузду жана коомубуздун ортосун акыйкат менен ачкын. Сен ачуучулардын эң Мыктысысың!" – деди.
</item>
<item position="6">
 Анын коомунан каапыр болгондор: "Эгер силер Шуайбды ээрчисеңер, анда силер зыянга учурайсыңар!" – дешти.
</item>
<item position="6">
 Аларды жер титирөө талкалады. Алар өз журттарында жер астында, бүк түшкөн абалда таңды тосушту.
</item>
<item position="6">
 Шуайбды жалганга чыгаргандар, ал жерде (эч качан) болбогондой... (абалга келишти). Шуайбды жалганга чыгаргандар зыянга учурашты.
</item>
<item position="6">
 Алардан жүз буруп: "Эй, элим! Чындыгында, Эгемдин баянын силерге жеткиздим, силерге насаат кылдым. Каапыр журт үчүн эмнеге кайгырмак элем?" – деди
</item>
<item position="6">
 Эгер ар кандай шаарга бир элчи жиберсек, ал жердин тургундарын каатчылык, оорууга кириптер кылдык. Мүмкүн алар жалбарышаар.
</item>
<item position="6">
 Андан соң алардын көңүлдөрү жайланышы үчүн жамандыктын ордун жакшылык менен алмаштырдык. Алар: "Ата-бабаларыбыздын башына да тарчылык жана кеңчилик түшкөн", – дешти. Анан Биз капилет алганыбызда алар (кырсыктын келгенин) сезбей да калышты.
</item>
<item position="6">
 Эгер, чындыгында, айылдардын тургундары ыйман келтиришкенде, такыба болушканда Биз аларга берекелерди асмандан жана жерден да ачмакпыз (жибермекчибиз). Бирок (аяттарды) жалганга чыгарышты. Аларды өздөрү кылган күнөөсүнөн улам алдык.
</item>
<item position="6">
 Чындыгында, шаар-кыштактардын тургундары уктап жатышканда Бизден балээ келишинен коопсуз болушканбы?
</item>
<item position="6">
 Же шаар-кыштактардын тургундары алар ойноп жаткан шашкеде Биз тараптан кырсык келишинен бейкапар беле?
</item>
<item position="6">
 Эмне, Алар Аллахтын (аларды жазалоо тууралуу) амалынан өздөрүн тынч сезиштиби? Кыйратылган коомдон башкалары эч кимиси өзүн Аллахтын амалынан тынчмын деп санай албайт!
</item>
<item position="6">
 Жерди мурдагы ээлеринен мурас кылып алгандарды качан кааласак жазалаарыбыз, укпай турган кылып алардын жүрөктөрүн мөөрлөп койорубуз аларга маалым эмеспи?!
</item>
<item position="6">
 Булар – Биз сага кабарлаган шаар-кыштактар. Ал жерлерге ачык белгилер менен элчилер келишкен. Бирок алар мурда жалганга чыгарып келген нерсеге ыйман келтиришпеди. Аллах каапырлардын жүрөктөрүн ушундай кылып мөөрлөйт.
</item>
<item position="6">
 Алардын көбү убадага турушпайт. Алардын көбү, чындыгында, бузукулар.
</item>
<item position="6">
 Андан кийин Мусаны Фараонго жана анын тобуна кереметтер менен жибердик. Ошондо алар кереметтерге зулумдук кылышты. Бузукулардын акыбети кандай болгонун көр!
</item>
<item position="6">
 Муса: "Эй, Фараон! Чындыгында мен ааламдардын Ээсинен (келген) элчимин.
</item>
<item position="6">
 Аллахка акыйкатты гана айтууга милдеттүүмүн. Силердин Эгеңерден ачык белгилер менен келдим. Мени менен кошо (кетүүсү үчүн) Исраил коомун жөнөт,-деди.
</item>
<item position="6">
 Ал (Фараон): "Эгер сен ачык белги менен келсең, чынчылдардан болсоң аны көрсөт!" – деди.
</item>
<item position="6">
 Муса таягын ыргытты. Ал даана ажыдаарга айланды.
</item>
<item position="6">
 Ал (Муса) колун (чөтөгүнөн) чыгарды. Ал карап тургандарга аппак болуп көрүндү.
</item>
<item position="6">
 Фараондун коомунан бир тайпа: "Бул , чындыгында, билимдүү сыйкырчы,
</item>
<item position="6">
 ал силерди жериңерден чыгарууну каалайт. Эмнеге буйурасыңар?" – деди.
</item>
<item position="6">
 Алар: "Аны, анын агасын кармагыла жана шаарларга жыйноочуларды жибер,
</item>
<item position="6">
 алар бардык билимдүү сыйкырчыларды сага алып келишсин!" – дешти.
</item>
<item position="6">
 Сыйкырчылар келишип, Фараонго; "Чындыгында эгер биз жеңсек, бизге сыйлыктар барбы?" – дешти.
</item>
<item position="6">
 (Фараон) айтты: "Ооба. Чындыгында, (жеңсеңер мага) силер жакындардан болосуңар.
</item>
<item position="6">
 (Сыйкырчылар) айтышты: "Эй, Муса! (оболу) сен ыргытасыңбы же биз ыргыталыбы?".
</item>
<item position="6">
 (Муса): "Ыргыткыла!", –деди. Алар ыргыткан кезде адамдардын көздөрүн сыйкырлап, чоң сыйкыр менен келишип, адамдарды коркунучка кабылтышты.
</item>
<item position="6">
 Мусага: "Таягыңды ыргыт!" – деп аян бердик. Ошондо (Мусанын) таягы алардын кылган жалганын жута баштады.
</item>
<item position="6">
 Ошондо чындык аткарылып, алардын жасаган (сыйкырлары) текке кетти.
</item>
<item position="6">
 Ошентип, алар жеңилип, кор болуп кайтышты да,
</item>
<item position="6">
 анан сыйкырчылар сеждеге дароо жыгылышты.
</item>
<item position="6">
 Алар (сыйкырчылар): "Ааламдардын Эгесине ыйман келтирдик
</item>
<item position="6">
 Муса менен Харундун Эгесине!" – дешти.
</item>
<item position="6">
 Фараон: "Мен силерге уруксат бере электе эле Ага (Аллахка) ыйман келтирдиңерби?!" – деди. Чындыгында бул – шаардын тургундарын чыгарып (эзүүдөн) куткарып жиберүүңөр үчүн жасалган амалкөйлүк. Бирок жакында силер эмне болоорун көрөсүңөр,
</item>
<item position="6">
 Сөзсүз, колу-бутуңарды кайчылаштырып кесип, баарыңарды асамын", – деди.
</item>
<item position="6">
 (Сыйкырчылар:) "Биз сөзсүз Эгебизге кайтуучуларданбыз.
</item>
<item position="6">
 Сен бизден Эгебиздин аяттарына ыйман келтиргенибиз үчүн өч аласыңбы?! Эгебиз, бизге сабырдуулук берип, мусулман абалда өлтүр!" – деп айтышты.
</item>
<item position="6">
 Фараон коомунун башчылары: "Мусаны жана анын элин жер жүзүндө бузукулук кылуусуна, сени да, кудайларыңды да таштоосуна жол бересиңби?" –дешти. Фараон: "Балдарын өлтүрүп, аялдарын тирүү калтырабыз. Биз алардын үстүнөн өкүмдарбыз", –деп айтты.
</item>
<item position="6">
 Муса элине: "Аллахдан жардам тилеп, сабыр кылгыла! Чындыгында Жер Аллахка таандык. Ал, аны пенделеринен каалаганына мураска берет. Акыбети такыбалар үчүн (жакшы).
</item>
<item position="6">
 Бизге сен келээриңден мурда да, сен келгенден кийин деле кыйналдык, –деп айтышты. "Эгеңер душманыңарды өлтүрүп, силерди жерге орноштурсун! Анан силердин да кандай иштээриңерди көрөт", –деп айтты.
</item>
<item position="6">
 Чындыгында, Фараондун элин каатчылык жылдар жана жемиштерди кемитип, колго алдык. Мүмкүн насаат алышаар.
</item>
<item position="6">
 Аларга бир жакшылык келсе: "Бул биздин (акыбыз)", –деп, ал эми бир жамандык келсе, Муса жана аны менен бирге болгондорго жоромолдошту. Билип койгула: Алардын бактысыздыгы Аллахка таандык. Бирок, алардын көпчүлүгү билишпейт.
</item>
<item position="6">
 Алар: "Бизди сыйкырлоо үчүн канча керемет келтирсең деле, сага ишенбейбиз", –деп айтышты.
</item>
<item position="6">
 (Ошондуктан) аларга топон суу, чегиртке, бит, бака жана канды айкын белги-керемет түрүндө жибердик. Ошондо деле алар текебер, күнөөкөр коом боюнча калышты.
</item>
<item position="6">
 Аларга азап келген кезде (гана): "Эй, Муса! Эгеңе сага берген убадасы боюнча жалбарып сура. Эгер бизди азаптан куткарсаң, сага ишенебиз да, Исраил урпактарын сени менен (кошо) бошотобуз", – дешти.
</item>
<item position="6">
 Белгилүү мөөнөткө чейин жете турган кылып алардан азапты алганыбызда алар убадаларын (кайра) бузушту.
</item>
<item position="6">
 Аяттарыбызды жалганга чыгарып, ага кайдыгер мамиле кылгандыктан аларды деңизге чөктүрүп өч алдык.
</item>
<item position="6">
 Кыйналган коомду биз жердин чыгыш тарабына да, батыш тарабына да мураскор кылдык да анда береке бердик. Алардын сабыр кылуусунан улам Эгеңдин Исраил урпактарына айткан жакшы сөздөрү орундалды. Фараон менен анын элин, бийиктетип жасап жаткандарын талкаладык.
</item>
<item position="6">
 Исраил урпактарын деңизден (аман) өткөрдүк. Анда алар буддарына чокунган коомго келип: "Эй, Муса! Булардын кудайлары сыяктуу бизге да кудай жасап берчи", – дешти. (Муса:) "Чындыгында силер наадан коомсуңар", –деди.
</item>
<item position="6">
 Сөзсүз алардын диндери жокко чыгарылып, алардын жасаган иштери текке кетет.
</item>
<item position="6">
 Бүткүл ааламдан силерди артык кылган Аллахдан башка Кудайды издейинби?!
</item>
<item position="6">
 Силерди катуу азап менен кыйнаган, балдарыңарды мууздап, аялыңарды тирүү калтырган фараондун коомунан куткардык. Ушунда силер үчүн Эгеңердин улуу сыноосу бар.
</item>
<item position="6">
 Мусага отуз түн убада кылып, ага он күн менен толуктадык, ошентип Эгесинин белгилүү мөөнөтү кырк түн менен толукталды. Муса агасы Харунга: "Элимдин арасында орун басарым бол. (Аларды) түзөп, бузукулардын жолун жолдобо", – деди.
</item>
<item position="6">
 Муса белгилүү чегибизге келип, Эгеси ага сүйлөгөндө: "Эгем, мага Өзүңдү көрсөт, Сени көрөйүн", – деди. (Аллах:) "Мени эч качан көрө албайсың. Бирок, тоого кара. Эгер ал ордунда тура алса, сен да Мени көрөсүң", – деди. Ошентип Эгеси тоого Нурун көрсөткөн убакта ал талкаланып кетти. (Аны көрүп), Муса эстен танып жыгылды. Эсине келээр замат: "Сен Аруусуң! Сага тообо кылдым! Мен ыймандуулардын алгачкысымын", – деди.
</item>
<item position="6">
 (Аллах:) "Эй, Муса! Чындыгында сени адамдардан элчилигиме жана сүйлөшүүмө тандап алдым. Сага бергендеримди ал да, шүгүр кылуучулардан бол", – деди.
</item>
<item position="6">
 Биз ага (Мусага) тактайларда баардык нерселерден насаат жана түшүндүрмө жаздык. Аны бекемдик карманып, элиңе анын көркөм нускаларын алуусун буйрук кыл. Сага бузукулардын журтун көрсөтөбүз.
</item>
<item position="6">
 Жерде орунсуз текеберленгендерди Өз кереметтеримден четте калтырам. Эгер алар Биздин бардык аяттарды көрүшсө да, ага ишенишмек эмес. Эгер алар Туура Жолду көрүшсө да, ага түшүшпөйт. Ал эми адашма жолду көрүшсө, аны жол кылып алышат. Бул – алардын белгилерибизди жалганга чыгарып, (акыйкаттан) кайдыгер калгандыгы.
</item>
<item position="6">
 Белгилерибизди жана Акыретте жолугушууну жалганга чыгаргандардын амалдары жоюлуп, жасаган иштери үчүн жазаланышат.
</item>
<item position="6">
 Ошентип Мусанын коому Муса кеткенден кийин жасалгалардан үн чыгуучу музоо айкелин жасап алышты. Музоо аларга сүйлөбөсүн жана Туура Жолго баштай албашын билишпейби?! Алар аны (кудай) тутушуп, заалымдардан болушту.
</item>
<item position="6">
 Алар катуу өкүнүшүп, анык адашкандыктарын көрүшүп: "Эгебиз бизди ырайым кылып, кечирбесе, зыян тартуучулардан болобуз" – деп айтышты.
</item>
<item position="6">
 Муса өз коомуна ачууланып, кейиген абалда кайтып келип: "Менден кийин, кандай жаман иш кылдыңар. Эгеңердин буйругуна шаштыңарбы?" – деп, (колундагы) жазуусу бар тактайларды таштап, агасынын башынан чапчып, өзүнө карай тарткылады. (Харун:) "Эй, энемдин уулу! Чындыгында бул коом мени басынтып, өлтүрмөкчү болду. Мени душмандарга мыскыл кылба жана мени заалым коом менен бирге санаба", – деди.
</item>
<item position="6">
 (Муса:) "О Эгем, мени жана агамды кечир! Бизди ырайымыңа бөлө! Сен, ырайымдуулардын Ырайымдуусусуң!
</item>
<item position="6">
 Албетте, музоону кудай катары тутунгандарга Эгеси тарабынан каар жана дүнүйө жашоосунда жакында кордук жетет. Ойлоп табуучуларды мына ушунтип жазалайбыз.
</item>
<item position="6">
 Жаман иштерди жасагандар, андан кийин тообо кылып, ыйман келтиришсе, чындыгында, Эгең – аларга Кечиримдүү, Боорукер!
</item>
<item position="6">
 Мусанын ачуусу басылып, тактайларды алды. Анын бир нускасында; Эгесинен корккондор үчүн Туура Жол жана ырайымдуулук (бар болчу).
</item>
<item position="6">
 Муса Биз белгилеген убакытка өз коомунан жетимиш киши тандады. Аларды Жер силкинүү каптаганда, (Муса:) "Эгем! Эгер Сен кааласаң аларды да, мени да мындан мурда жок кылмаксың. Арабыздагы наадандардын кылыктарынан улам бизди жок кыласыңбы? Бул сенин сынооң гана. Аны менен каалаганыңды адаштырып, каалаганыңды Туура Жолго баштайсың. Сен – биздин Кожоюнубузсуң. Бизди кечирип, ырайым кыла көр. Сен – кечирүүчүлөрдүн эң мыктысысың!
</item>
<item position="6">
 Бизге бул дүйнөдө да, акыретте да жакшылык жаза көр. Чындыгында биз сага жүз бурдук», – деп айтты. (Аллах:) «Каалаганымды азабыма кабылтамын. Ырайымым (болсо) бардык нерсени камтыйт. Аны такыбаларга, зекет бергендерге жана аяттарыбызга ишенгендерге жакында бекемдеймин",– деди.
</item>
<item position="6">
 Алар алдыларындагы Тооратта жана Инжилде жазылганды табышып, сабатсыз пайгамбар-элчини ээрчишет. Ал – аларды жакшылыкка буюруп, жамандыктан тыят. Жакшы нерселерди адал, жаман нерселерди арам кылат. Алардын үстүндөгү оор жүктөрдү жеңилдетип, чиеленген нерселерди чечет. Ага ишенгендер аны урмат кылып, жардам беришкендер жана ага түшүрүлгөн нурду ээрчигендер, мына ошолор – (Тозоктон) кутулуучулар!
</item>
<item position="6">
 "Эй, Адамдар! Мен силердин баарыңар үчүн Аллахтын элчисимин. Асмандар менен жердин кожоюндугу – Аллахка (гана) таандык! Андан башка кудай жок. Ал – тирилтет жана өлтүрөт. Аллахка жана Аллахтын сөздөрүнө ишенгиле, жиберилген сабатсыз пайгамбар-элчисине ишенип, аны ээрчигиле. Балким, Туура Жолду табаарсыңар. قُلْ يَا أَيُّهَا النَّاسُ إِنِّي رَسُولُ اللّهِ إِلَيْكُمْ جَمِيعًا الَّذِي لَهُ مُلْكُ السَّمَاوَاتِ وَالأَرْضِ لا إِلَهَ إِلاَّ هُوَ يُحْيِي وَيُمِيتُ فَآمِنُواْ بِاللّهِ وَرَسُولِهِ النَّبِيِّ الأُمِّيِّ الَّذِي يُؤْمِنُ بِاللّهِ وَكَلِمَاتِهِ وَاتَّبِعُوهُ لَعَلَّكُمْ تَهْتَدُونَ
</item>
<item position="6">
 7 159 007159 76800 0:00:09 Среди народа Мусы (Моисея) есть люди, которые ведут путем истины и устанавливают справедливость.&nbsp; Мусанын коомунан да Туура Жолго баштоочу жана аны менен адилеттүү иш жасоочу бир тайпа болгон. وَمِن قَوْمِ مُوسَى أُمَّةٌ يَهْدُونَ بِالْحَقِّ وَبِهِ يَعْدِلُونَ
</item>
<item position="6">
 7 160 007160 390912 0:00:48 Мы разделили их на двенадцать колен – народов. Когда же его народ попросил его напоить их, Мы внушили Мусе (Моисею): «Ударь своим посохом по камню». Из него забило двенадцать ключей, и все люди узнали, где им надлежит пить. Мы осенили их облаками и ниспослали им манну и перепелов: «Вкушайте блага, которыми Мы наделили вас». Они не были несправедливы по отношению к Нам – они поступали несправедливо по отношению к себе.&nbsp; Биз Исраил урпактарын он эки топ-урууга бөлдүк. Мусадан анын коому суу сураган кезде ага: Таягың менен ташты ур!"" – деген аян бердик. Ошондо таштан он эки булак чыгып, ар ким өз булагын таанып алышты. Аларга булутту көлөкө кылып, өздөрүнө ""манна, салваа"" түшүрдүк: ""Силерге Биз берген ырыскылардын тазасынан жегиле"", – (дедик). Алар Бизге зулумдук кылышкан жок. Өздөрүнө гана зулумдук кылышты."
</item>
<item position="6">
 Ошондо аларга: "Ушул кыштакта жашап, каалаганыңарча жегиле жана (Аллахдан) кечирим сурап, эшиктен сежде кылып киргиле! Күнөөңөрдү кечирип, жакшылык кылуучулардан артыкча (сыйлык) беребиз", – деп айтылды.
</item>
<item position="6">
 Алардын заалымдары өздөрүнө айтылган сөздү башкага алмаштырышты. Алар зулумдук кылгандыктан үстүлөрүнө балээ жибердик.
</item>
<item position="6">
 Алардан деңиз жээгинде жайгашкан кыштак тууралуу сура. Алар ишемби күнү чектен чыгышчу. Аларга ишемби күнү балыктар көрүнүп көп келип, башка күндөрү келчү эмес. Аларды бузукулук кылгандыгы себептүү ушундай сынадык.
</item>
<item position="6">
 Алардан бир тайпа: "Аллах катуу азаптап, (акыры) жок кыла турган коомго эскертүүнүн эмне кажети бар?!" – дешти. "Эгеңерден кечиримин тилейли, мүмкүн алар такыба болуп калышаар", – деп айтышты.
</item>
<item position="6">
 Өздөрүнө берилген эскертүүнү унуткан кезде жамандыктан тоскондорду (азаптан) куткардык. Андыктан заалымдарды бузукулук кылгандыгы себептүү катуу азапка кабылттык.
</item>
<item position="6">
 Аларды тыюу салынган нерселерде чектен чыккандыгы үчүн "маймыл болуп, кор болгула!" – деп буйрудук.
</item>
<item position="6">
 Эгең аларды кыямат Күнүнө чейин жаман азап менен кыйнай турган бирөөлөрдү, албетте, жибере турганын аларга билдирди. Чындыгында, Эгең – тез Жазалоочу жана Кечиримдүү, Боорукер!
</item>
<item position="6">
 Аларды жер бетинде (ыдыратып) тайпаларга бөлүп салдык. Алардын жакшылары да, жамандары да бар. Аларды жакшылык менен да, жамандык менен да сынайбыз. Мүмкүн (каапырлыктан) кайтышаар.
</item>
<item position="6">
 Алардан кийин Китепке мураскор болууга да жана ушул сапатсыз дүйнөнүн буюмун (сугалактык менен) басып алууга да умтулган коом келет жана алар: "Балким биз кечирилебиз, –дешет. Ушул байлык аларга берилгенде, алар деле алышмак", – дешет. Аллахка байланыштуу чындыкты гана айтуу боюнча Тооратта алардан убада алынган болчу. Алар андагы нерселерди (аяттарды) окушпадыбы? Чындыгында акырет журту – такыбалар үчүн жакшы. Акылга келбейсиңерби?
</item>
<item position="6">
 Китепти карманып, намазды толук аткарышат. Чындыгында биз жакшы иштерди жасоочулардын сообун текке кетирбейбиз.
</item>
<item position="6">
 Тоону көлөкө түрүндө Исраил урпактарынын үстүнө көтөрдүк. Алар аны түшүп кетет деп ойлошту. (Аларга:) "Силерге бергенди бекем кармап, анын ичиндегилерди түшүнгүлө, балким такыба болорсуңар", (–дедик).
</item>
<item position="6">
 Кыямат Күнү: "Мындан кабарыбыз жок болгон" –деп, айтпооңор үчүн Эгең Адамдын перзенттеринин жонунан (белинен) өздөрүнүн урук-тукумун чыгарып, анан: "Мен силердин Эгеңер эмесминби?" (–деди). Алар: "Ооба, Сен биздин Эгебиз экениңе күбөлүк бердик" – дешти.
</item>
<item position="6">
 Же: "Мурунку ата-бабабыз (Аллахка) шерик тутушкан, биз да алардын урпагыбыз. Бузукулардын жасаган жамандыгын себеп кылып бизди жок кыласыңбы?" (– деп айтпашыңар үчүн).
</item>
<item position="6">
 Аларга аяттарыбызды (ушундай) ачык баяндайбыз. Мүмкүн алар (ыйманга) кайтышаар?
</item>
<item position="6">
 Аларга Биз түшүргөн аяттар кыйгап өткөндүктөн шайтан ээрчип алып, адашуучулардан болгон адам тууралуу айтып бер.
</item>
<item position="6">
 Эгер Биз кааласак муну менен анын даражасын жогорулатып койор элек. Бирок ал ушул (убактылуу) дүйнөгө абдан берилип, өз каалоосун эрчиди. Ал итке окшош: Эгер куусаң тилин салаңдатат, жөн койсоң да тилин салаңдата берет. Аллахтын аяттарын четке каккан адамдардын мисалы дал ушундай. Ушул баянды айт, алар ойлонушсун.
</item>
<item position="6">
 Аяттарыбызды жалганга чыгарып, өздөрүнө зулумдук кылган адамдардын мисалы кандай жаман!
</item>
<item position="6">
 Аллах кимди Туура Жолго салса, ал Туура Жолго түшүүчү. А, кимди адаштырса, алар – кыйроочулар.
</item>
<item position="6">
 Биз адамдардын жана жиндердин көпчүлүгүн Тозок үчүн жараттык: Алардын жүрөктөрү бар, бирок аны менен түшүнүшпөйт; алардын көздөрү бар, аны менен көрүшпөйт жана алардын кулактары бар, аны менен угушпайт. Алар айбан сыяктуу, же андан да жаман (адашуучу). Ошолор кайдыгер калгандар.
</item>
<item position="6">
 Аллахтын керемет ысымдары бар, Ага ошол ысымдар менен жалбаргыла. Аллахтын ысымдарын булгагандардан узак болгула. Алар өздөрү кылгандарынын азабын тартышат.
</item>
<item position="6">
 Биз жараткан адамдардан адилеттүүлүккө чакырып, өздөрү да адилеттүүлүк менен иш жасай турган бир тайпа бар.
</item>
<item position="6">
 Биздин аяттарыбызды жалганга чыгаргандарды алар күтпөгөн жактан (балээ жиберип) акырындап алабыз.
</item>
<item position="6">
 Мен алардын (өлүмү келүүчү) мөөнөтүн узартып койом. Чындыгында, Менин айлакерлигим күчтүү!
</item>
<item position="6">
 Алар ойлонушпадыбы?! Алардын жолдошу акылсыздардан эмес! Ал – даана эскертүүчү!
</item>
<item position="6">
 Алар асмандар менен жердеги чыныгы Өкүмдарлык Аллахтыкы экенин, анткени мунун баарын Аллах жаратканын жана алар өздөрүнүн ажалдары жакын экендигин ойлошпойбу?! Алар эми мындан кийин дагы кайсыл сөзгө ишенишет?!
</item>
<item position="6">
 Аллах кимди адаштырса, ага Туура Жолду көрсөтүүчү жок. (Аллах) аларды өздөрүнүн адашуусуна айран кылган абалда калытрат.
</item>
<item position="6">
 Сенден Кыямат качан болоорун сурашат. (Сен аларга:) "Чындыгында, анын маалыматы Эгемдин алдында. Анын убактысын Ал гана ачыкка чыгарат", – дегин. Ал (Кыямат) асмандар жана жер үчүн да оор болот. Ал капилет келет. Алар сенден сен аны билип тургансып сурашат. Сен айт: "Чындыгында, анын маалыматы Эгемдин алдында. Бирок көптөгөн адамдар аны билишпейт".
</item>
<item position="6">
 Мен өзүмө, Аллахтын каалоосу болмоюнча пайда да, зыян да алып келе албаймын. Эгер мен кайыпты билгенимде, чындыгында, өзүмө жакшылыктан көбөйтмөкмүн. Жамандык мага тиймек эмес. Мен, чындыгында, ыйман келтирген элдер үчүн (Тозокту) эскертүүчү жана (Бейишти) сүйүнчүлөөчүмүн.
</item>
<item position="6">
 Ал силерди бир жандан жаратып, үйүр алуусу үчүн андан жубайын жаратты. Жубайына кошулганда анын боюна жеңил түрдө (бала) бүттү. Ошондо аны менен жүрүп оорлошкон кезде, экөөнүн Эгеси болгон Аллахка жалбарышты: "Эгерде бизге жакшы перзент берсең чындыгында биз шүгүр кылуучулардан болот элек".
</item>
<item position="6">
 Ал экөөнө жакшы бала берген соң, алар (Аллахка) шериктерди кошушту. Аллах алардын шерик туткан нерселеринен өйдө.
</item>
<item position="6">
 Эч нерсени жаратпаган, (тескерисинче) өздөрү жаратылган нерсени (Аллахка) шерик кылышабы?!
</item>
<item position="7">
 Өздөрүнө да, башкаларга да жардам кыла албайт!
</item>
<item position="7">
 Эгер аларды түз жолго чакырсаңар силерди ээрчибейт. Аларды чакырасыңарбы же унчукпай койосуңарбы, силерге баары бир.
</item>
<item position="7">
 Чындыгында Аллахка кошулган шериктер – өздөрү силер сыяктуу эле пенделер. Болбосо, эгер силер чынчыл болсоңор, аларды чакырып көргүлөчү, алар силерге жооп берээр бекен?
</item>
<item position="7">
 Алардын (буддардын) баса турган буттары кармай турган колдору, көрө турган көздөрү, уга турган кулактары барбы? (Аларга:) "Колдоочуларыңарды чакыргыла да, бир да көз ирмем убакыт бербестен, мага каршы амалкөйлүк жасагыла!" – деп айткын.
</item>
<item position="7">
 Чындыгында, менин кожоюнум – Куранды түшүргөн Аллах. Ал жакшы адамдарга да кожоюндук кылат.
</item>
<item position="7">
 Аллахдан башкага сыйынган нерселериңер силерге да, өздөрүнө да жардам бере алышпайт.
</item>
<item position="7">
 Эгер аларды түз жолго чакырсаң угушпайт. Алардын сага карап турганын көрөсүң, бирок алар көрүшпөйт.
</item>
<item position="7">
 Кечиримдүүлүктү ал, аларды тууралыкка буйур! Наадандардан жүз үйүр.
</item>
<item position="7">
 Эгер шайтандан келген азгырык сени азгырмакчы болсо, Аллах менен сактан. Чындыгында Ал –Угуучу, Билүүчү!
</item>
<item position="7">
 Такыбаларды шайтан азгырса, алар (Аллахты) эске алып, (Туура Жолду) көрүшөт.
</item>
<item position="7">
 (Каапырларды) алардын туугандары (шайтандар) азгырып, күнөөгө батыруудан эч тыным алышпайт.
</item>
<item position="7">
 Эгерде аларга керемет келтирбесең: "Эмнеге аны жасабадың?" – дешет. Айт: "Мен мага Эгем тарабынан келген кабарларды гана ээрчиймин. Бул (Куран) – Эгеңерден келген аяттар. Ал – ыйман келтиргендер үчүн Туура Жол жана (Аллахтын) Ырайымы.
</item>
<item position="7">
 Эгер Куран окулса, ырайым кылынышыңар үчүн аны унчукпастан (туруп) уккула!
</item>
<item position="7">
 Эгеңе өз ичиңден купуя түрдө, үнүңдү катуу чыгарбастан, эртең менен жана кечинде жалбар, корккон абалда эстегин. (Аллахты эстөөдөн) кайдыгерлерден болбогун.
</item>
<item position="7">
 Чындыгында, Эгеңдин алдында (периштелер) Ага кулчулук кылууда текеберденбей Аллахты аруулашат жана сежде кылышат!
</item>
<item position="7">
 Алар сенден олжолор жөнүндө сурашат. "Олжолор Аллахка жана Элчисине таандык. Эгер силер момун болсоңор, Аллахдан корккула, араңарды оңдогула, Аллахка жана Анын Элчисине баш ийгиле!" – деп айткын.
</item>
<item position="7">
 Чынында момундар, Аллах(нын аты) эскерилгенде жүрөктөрү корккондор, аларга Анын аяттары окулганда, ыйманы күчөйт жана өздөрүнүн Эгесине гана тобокел кылышат.
</item>
<item position="7">
 Алар намаз окушат жана Биз берген ырыскылардан (Аллах жолуна) сарпташат.
</item>
<item position="7">
 Булар анык ыймандуулар. Аларга Эгесинин алдында даражалар, кечирим жана кереметтүү ырыскылар бар.
</item>
<item position="7">
 Мына ушундай, момундардын бир бөлүгү жактырышпаса да, Эгең сени акыйкаттык менен үйүңдөн алып чыккан.
</item>
<item position="7">
 Билингенден кийин да аларды өлүмгө айдап жаткан жана алар аны (өлүмдү) көргөн өңдүү сени менен акыйкат жөнүндө жаңжалдашат.
</item>
<item position="7">
 Ошол кезде Аллах эки топтун бири силердики болорун убада кылган эле. Куралсыздары силердики болуусун кааладыңар эле. Бирок Аллах Өз сөзү аркылуу чындык бекемделишин жана каапырлардын арты кыркылуусун каалады.
</item>
<item position="7">
 Күнөөкөрлөр жек көрсө да, акыйкат чынга айлансын, жалганчылык жок болсун үчүн!
</item>
<item position="7">
 Силер Эгеңерден жардам сураган учурда Ал силерге жооп кылып: "Акыйкатта, Мен силерди сап-сап болгон миңдеген периштелер менен колдойм", – (деди).
</item>
<item position="7">
 Аллах шексиз түрдө силердин жүрөгүңөрдү тынчтандыруу үчүн муну силерге сүйүнчүлөдү. А жардам Аллахтын кашында. Акыйкатта, Аллах Ызааттуу жана Даанышман.
</item>
<item position="7">
 Ал Өз мээримдүүлүгү катары силерге тынчтандыруу үчүн куш уйку берди. Ал силерди тазалоо, шайтандын азгырыгынан куткаруу, жүрөгүңөрдү байланыштыруу жана басыгыңарды бекемдөө үчүн асмандан жамгыр жаадырды.
</item>
<item position="7">
 Качан сенин Эгең периштелерге: "Акыйкатта Мен силер мененмин. Ыймандууларды бекемдегиле! Мен каапырлардын жүрөгүнө коркунуч салам. Алардын баштарына жана манжаларына ургула!"
</item>
<item position="7">
 Бул алардын Аллахка жана Элчисине каршы чыккандары үчүн. Кимде-ким Аллахка жана Элчисине каршы чыкса, анда Аллах жазалоодо катуу.
</item>
<item position="7">
 Мына ушуну таткыла! Албетте, от азабы каапырлар үчүн.
</item>
<item position="7">
 Эй ыймандуулар! Согушта катарлашкан каапырлар тобу менен кездешкен кезде артка чегинбегиле.
</item>
<item position="7">
 Ким эгер ошол күнү согушууга ыңгайлуу абалды ээлөө үчүн, же (өздөрүнөн) башка топко кошулуу үчүн гана артка чегинбесе, анда ал Аллахтын каарына калат. Анын жайы тозок, ал кандай жаман.
</item>
<item position="7">
 Аларды силер өлтүрбөдүңөр, Аллах өлтүрдү. Аларга (кум) чачканыңда, сен чачпадың, момундарды жакшы сынак менен сыноо үчүн – Аллах чачты. Албетте, Аллах Угуучу, Билүүчү.
</item>
<item position="7">
 Бул ушундай. Акыйкатта, Аллах каапырлардын айла-амалдарын алсыз кылуучу.
</item>
<item position="7">
 Силер жеңиш тиледиңер эле, тилегиңер силердин зыяныңарга келди. Эми силер тыйылсаңар, ал силер үчүн жакшы. Эгер кайталасаңар, Биз да кайталайбыз. Силердин тобуңар көп болсо деле, силерге жардам кыла албайт. Албетте, Аллах момундар менен бирге.
</item>
<item position="7">
 Эй ыймандуулар! Аллахка жана Элчисине моюн сунгула! Куранды угуп туруп, Пайгамбардан жүз үйрүбөгүлө!
</item>
<item position="7">
 Уктук! – дешип, укпагандар сыяктуу болбогула.
</item>
<item position="7">
 Чынында, Аллахтын алдында жандуулардын эң жаманы акыл калчабаган дүлөйлөр жана дудуктар.
</item>
<item position="7">
 Эгерде Аллах алардан бир жакшылык байкаса, аларды уккудай кылар эле. Бирок, аларга угузса да, алар жалтактана баш тартышаар эле.
</item>
<item position="7">
 Эй ыймандуулар! Силер үчүн жакшылык алып келүүчү нерсеге чакырып жатканда Аллахка жана Элчисине ээрчигиле. Жана да Аллах инсан менен анын жүрөгүнүн араларында экендигин, силер Ага кайтып бара тургандыгыңарды билгиле.
</item>
<item position="7">
 Силердин араңардагы келе турган чуудан сактангыла. Аллахтын катуу жаза берерин билгиле!
</item>
<item position="7">
 Силер жер жүзүндө аз санда алсыз болгонуңарды эстегиле. Силер адамдар бизди багынтып алат деп коркчу элеңер. Силер шүгүр келтирүүңөр үчүн, Аллах силерге (Мединадан) жай берди жана Өзүнүн жардамы менен кубаттандырды. Силерге мол ырыскы улады.
</item>
<item position="7">
 Эй ыймандуулар! Аллахка жана Анын Элчисине кыянат кылбагыла. Силерге тапшырылган аманатка билип туруп кыянаттык жасабагыла!
</item>
<item position="7">
 Билгиле! Силердин мал-мүлкүңөр жана бала-чакаңар азгырма сыноо гана, а Аллахтын алдында зор сыйлыктар бар.
</item>
<item position="7">
 Эй ыймандуулар! Эгер силер Аллахдан корксоңор Ал силерге жаман-жакшыны айырмалоочуну берет, жамандыгыңарды тазалап, күнөөңөрдү кечирет. Аллах Улуу ырайымдын ээси.
</item>
<item position="7">
 Каапырлар сени камакка алуу, өлтүрүү, же кууп чыгуу үчүн айла-амал ойлошкон кезди (эстегин). Алар айла-амал кылышканда, Аллах да айла-амал кылды, Аллах амалкөйлөрдүн эң мыктысы.
</item>
<item position="7">
 Аларга Биздин аяттар окулганда: "Биз мурда эле укканбыз. Эгер кааласак биз да ушундай айта алабыз. Бул байыркылардын эле жомогу",– дешет.
</item>
<item position="7">
 Качан алар: "О Эгебиз! Бул Сенден келген акыйкат болсо, анда төбөбүзгө таштан жаан жаадыр, же бизге оорутуучу азап келтир", - дешкен(эсте).
</item>
<item position="7">
 Бирок, Аллах аларды сен алар менен болгон кезде жана алар кечирим сурап жаткан учурда жазалабайт.
</item>
<item position="7">
 Алар ыймандууларды Ыйык Мечитке киргизбей жатса, эмне үчүн Аллах аларды жазалабасын?! Алар (каапырлар) анын сактоочулары эмес, акыйкатта анын ээлери такыбалар гана. Бирок, алардын көбү муну билишпейт.
</item>
<item position="7">
 Алардын (Аллахтын) үйүндөгү намаздары – ышкыруу жана тизилүү гана. (Эми) каапыр болгондугуңар үчүн мына ушундай азапты таткыла!
</item>
<item position="7">
 Акыйкатта, каапырлар өздөрүнүн мал-мүлкүн адамдарды Аллахтын жолунан чыгаруу үчүн жумшашат. Алар сарпташат. Анан анысы өкүнүчкө айланат. Мындан соң жеңилүүгө дуушар болушат. А каапырлар тозокко чогултулат.
</item>
<item position="7">
 Аллах жаманды жакшыдан ажыратуу үчүн жана жаманды биринин үстүнө бирин үйүп, тозокко салуу үчүн. Аныгында алар зыянга кабылуучулар.
</item>
<item position="7">
 Каапырларга айт: "Эгер алар тыйылышса, мурунку кылыктары (мурдагы күнөөлөрү) кечирилет. А эгер кайтышса, аларга карата мурунку элдерге колдонулган жаза ишке ашырылат.
</item>
<item position="7">
 Алар менен эч бир ширк калбаганга чейин жана дин толук Аллах үчүн болгонго чейин согушкула. Эгерде алар тыйылышса, албетте Аллах алардын кылгандарын толук Көрүүчү.
</item>
<item position="7">
 Эгер алар баш тартышса, анда, албетте Аллах кожоюнуңар экенин билгиле. Ал кандай сонун Колдоочу жана кандай жакшы Жардамчы!
</item>
<item position="7">
 Эгер силер Аллахка, жакшы менен жаманды айырмалоочу, аскерлердин эки тобу беттешкен күнү Биз пендебизге (акыйкат менен бузукулукту ажыраткан күндү) ачканга ишенсеңер, согушта алган олжоңордун бештен бири Аллахка, Элчисине, жакын туугандарына, жетимдерге, мискиндерге, жолоочуларга тийиштүү экендигин билгиле. Аллах бардык нерсеге кудуреттүү.
</item>
<item position="7">
 Качан силер өрөөндүн тигил тарабында болуп, алар бул тарабында болгондо, а кербен силерге жакын эле. Эгер силер бири бириңер менен макулдашсаңар да, белгиленген мөөнөттү өткөрүп ийген болот элеңер. Бирок, Аллахтын буйруганы ишке ашты. Анык далилдер боюнча өлө тургандар өлдү, а анык далилдер боюнча тирүү кала тургандар тирүү калды. Албетте, Аллах Угуучу жана Билүүчү.
</item>
<item position="7">
 Ошондо Аллах сага түшүңдө аларды аз кылып көргөздү. Эгерде аларды сага көп кылып көрсөткөн болсо, албетте апкаарыйт элеңер жана бул иш боюнча талашып тартышмаксыңар. Бирок Аллах силерди куткарды. Акыйкатта, Ал көкүрөктөгүнү билүүчү.
</item>
<item position="7">
 Силер бир-бириңер менен кездешкенде, Аллах Өзү буйурган ишти орундоо үчүн аларды көздөрүңөргө аз кылып көргөздү, Ошондой эле, силерди да алардын көздөрүнө аз кылып көрсөттү. (Бардык) иштер Аллахка кайтарылат.
</item>
<item position="7">
 Эй ыймандуулар! Ийгиликке жетүүңөр үчүн душман менен беттешкенде бекем болгула жана Аллахты көп эстегиле!
</item>
<item position="7">
 Аллахка жана Элчисине баш ийгиле; коркпооңор, кубатыңар кетпеши үчүн талашып-тартышпагыла. Сабырдуу болгула. Чынында, Аллах сабырдуулар менен бирге.
</item>
<item position="7">
 Адамдарга өздөрүнүн артыкчылыгын көргөзүү үчүн үй-жайларын калтырып, Аллахтын жолунан тосуп, мактанып чыккандар өңдүү болбогула! Аллах алардын эмне кылып жаткандарын Билүүчү.
</item>
<item position="7">
 Ошондо шайтан алардын кылыктарын кооздоп көрсөттү да: "Бүгүн адамдардан силерди жеңүүчү жок. Чынында, мен силерге жардамчымын", – деди. Эки топ аскер беттешкенде, ал (шайтан) терс бурулду да: "Мен силерден оолакмын. Мен силер көрбөгөндү көрүп турамын. Акыйкатта мен Аллахдан коркомун. Аллахтын жазасы катуу", – деди.
</item>
<item position="7">
 Ошондо эки жүздүүлөр жана жүрөгүндө дарты барлар: "Алардын дини өздөрүн азгырып кетти", – дешти. Бирок, ким Аллахка тобокел кылса, албетте Аллах Ызааттуу, Даанышман.
</item>
<item position="7">
 Периштелер каапырларды бет менен жонго уруп: "Куйкалоочу жазаны таткыла!" – деп, алардын жанын алып жатканын көргөнүңдөбү.
</item>
<item position="7">
 Бул силердин өз колуңар менен кылганыңар үчүн. Аллах пенделерине зулум кылуучу эмес.
</item>
<item position="7">
 Жоруктары Фараондун эли жана андан мурунку элдердики сыяктуу. Алар Аллахтын аяттарына каапырлык кылышкан. Аллах аларды күнөөлөрү үчүн жазалады. Акыйкатта, Аллах Кубаттуу жана азабы катуу.
</item>
<item position="7">
 Аллах бир коомго берген жакшылыктарын ал коом өздөрүн өзгөртмөйүнчө өзгөртпөйт. Албетте, Аллах Угуучу, Билүүчү.
</item>
<item position="7">
 Жоруктары Фараондун эли жана андан мурунку элдердики сыяктуу. Алар Эгесинин аяттарын жалганга чыгарышты. Аларды күнөөлөрү себептүү кыйратып, Фараондун коомун сууга чөктүрдүк. Алардын баары заалым болушкан эле.
</item>
<item position="7">
 Акыйкатта, Аллахтын алдында жандуулардын эң жаманы каапырлар. Алар эч качан ыйман келтиришпейт.
</item>
<item position="7">
 Сен алар менен келишим түзгөндөн кийин, алар ар качан аны бузушат. Алар Аллахдан коркушпайт.
</item>
<item position="7">
 Сен алар менен согушта беттешкенде, алардын артынан ээрчигендерге сабак болгудай катуу жазала! Балким, эстерине келишээр.
</item>
<item position="7">
 Эгер сен кыянаттарынан корксоң, алар менен болгон келишимди тегиз үз. Акыйкатта Аллах кыянаткерлерди сүйбөйт.
</item>
<item position="7">
 Каапырлар озуп кеттик деп ойлошпосун. Албетте, алар алсырата алышпайт.
</item>
<item position="7">
 Аллахтын душманын, өз душманыңарды жана башка силер билбеген, бирок Аллах билген душмандарыңарды коркунучта кармоо үчүн аларга каршы күч-кубат жана атчандарды толук даярдыкта кармагыла! Силердин Аллах жолуна сарптаганыңар өзүңөргө толук кайтарылат. Адилетсиздик кылынбайт.
</item>
<item position="8">
 Эгер алар тынчтыкка келишсе, сен да тынчтыкка кел жана Аллахка тобокел кыл. Шексиз, Ал Угуучу, Билүүчү.
</item>
<item position="8">
 Эгер алар сени алдоону каалашса, албетте Аллах(нын өзү) сага жетиштүү (коргоочу). Ал Өз жардамы жана момундардын жардамы менен сени бекемдеди.
</item>
<item position="8">
 Ал алардын жүрөктөрүн бириктирди. Эгер сен жер үстүндөгүлөрдүн баарын берсең дагы алардын жүрөктөрүн бириктире албас элең. Анткени менен, Аллах аларды бириктирди. Албетте, Ал Ызааттуу, Даанышман.
</item>
<item position="8">
 Эй пайгамбар! Сага жана сени ээрчиген момундарга Аллах (толук) жетиштүү.
</item>
<item position="8">
 Эй пайгамбар! Момундарды согушка кызыктыр. Эгер силерден сабырдуу жыйырма киши болсо, эки жүздү жеңет. А эгер силерден жүз киши болсо, каапырлардын миңин жеңет. Анткени, алар (каапырлар) акыйкатты түшүнбөөчүлөр.
</item>
<item position="8">
 Азыр, Аллах силерден (жүктү) жеңилдетти. Анткени Ал силердин алсыздыгыңарды билет. Андыктан, силерден сабырдуу жүз киши болсо, эки жүздү жеңет. А эгер силерден миң болсо, Аллахтын уруксаты менен эки миңди жеңет. Аллах сабырдуулар менен бирге.
</item>
<item position="8">
 Эч бир пайгамбарга жер жүзүндө жоодон өктөм болгонго чейин туткун кармоо мүмкүн эмес. Силер дүйнө пайдасын ойлойсуңар. А Аллах (силерге) акыретти каалайт. Аллах Ызааттуу, Даанышман.
</item>
<item position="8">
 Эгер Аллахдан жазуу (өкүм) болбосо, алгандарыңар үчүн силерге зор жаза келээр эле.
</item>
<item position="8">
 Олжо түрүндө алган адал, таза нерселерди жегиле жана Аллахдан корккула. Акыйкатта, Аллах Кечиримдүү, Мээримдүү.
</item>
<item position="8">
 Эй пайгамбар! Колуңардагы туткундарга: "Эгер Аллах жүрөктөрүңөрдө бир жакшылык бар экенин билсе, силерге өзүңөрдөн алынгандан да артыгын берет. Жана силерди кечирет. Аллах – Кечиримдүү, Мээримдүү!" – дегин.
</item>
<item position="8">
 Эгер (туткундар) сага кыянат кылууну каалашса, чынында алар мурда Аллахка да кыянат кылышкан эле. Андыктан, сени аларга үстөм кылды. Аллах Билүүчү, Даанышман.
</item>
<item position="8">
 Чынында, ыйман келтирип, жер которуп, мал-жаны менен Аллах жолунда күрөшкөндөр жана аларга үй-жай берип жардамдашкандар – бири бирине дос! Ал эми ыйман келтирип, көчө албагандарга, алар көчкөнгө чейин силер (менен) алардын ортосунда жакындык жок. Эгер алар силерден дин жайында бир жардам сураса, жардам кылуу силерге милдет. Бирок, алар силер менен келишим түзгөн элде болсо, анын жөнү башка. Аллах силердин эмне кылып жатканыңарды көрүп турат.
</item>
<item position="8">
 Каапырлар бири бирине дос!. Эгерде бирикпесеңер жер жүзүндө чуу жана зор бузукулуктар болот.
</item>
<item position="8">
 Ыйман келтирип, жер которушкандар, мал-жанын аябай Аллах жолунда күрөшкөндөр менен аларга үй-жай берип жардам кылгандар – булар нагыз момундар. Аларга кечирим жана кең ырыскы бар.
</item>
<item position="8">
 Кийин ыйман келтиргендер, жер которгондор жана силер менен бирге дин үчүн күрөшкөндөр, алар – силерден. Бирок, кандаш бир туугандар Аллахтын Китеби боюнча бири бирине жакын. Акыйкатта, Аллах бардыгын Билүүчү.
</item>
<item position="8">
 (Бул) Аллахдан, Анын элчисинен мушриктерге эскертүү.
</item>
<item position="8">
 (Эй, мушриктер!) Жер жүзүн төрт ай кыдыргыла. Чындыгында Аллахдан кутула албашыңарды жана Аллах каапырларды кордоорун билгиле.
</item>
<item position="8">
 Чоң ажылык күнү Аллахдан жана Анын элчисинен элге бир жарыйа: Чындыгында Аллах, Анын элчиси мушриктерди четке кагат. Эгер тообо кылсаңар өзүңөр үчүн жакшы, ал эми баш тартсаңар Аллахдан эч кутула албайсыңар. (Эй, Мухаммед!) Каапырларга сыздатуучу азап бар экенин кабарла.
</item>
<item position="8">
 Бирок, келишим түзүшкөн мушриктерден кийин силерге бир да кемчилик каалабаса, бирөөгө көмөк кылбаса, анда алардын келишимдерин мөөнөтүнө чейин бүтүргүлө. Чындыгында, Аллах такыбаларды жакшы көрөт.
</item>
<item position="8">
 Ыйык айлар чыккандан кийин, мушриктерди кай жерде көрсөңөр да өлтүргүлө. Аларды туткундагыла жана курчоого алгыла. Аларды кармоодо ар бир жолго тургула. Эгер алар тообо кылышса, намазды толук аткарышса, зекет беришсе, анда алардын жолун бош койгула. Чындыгында, Аллах – Кечиримдүү, Боорукер!
</item>
<item position="8">
 Эгер мушриктерден бирөөсү сенден башбаанек сураса, анда ага Аллахтын сөзүн тыңшаганга чейин башбаанек бер. Анан аны коопсуз жерге жеткир. Бул – алардын билбей турган коом экендигинен.
</item>
<item position="8">
 Аллах жана Анын элчисинин алдында мушриктер менен кандай келишим болушу мүмкүн?! Бирок Ыйык Мечитте силер менен келишим түзгөндөрдөн башкалары менен. Алар силерге жакшы мамиле кылса, силер да алар менен жакшы мамиледе болгула. Чындыгында, Аллах такыбаларды сүйөт.
</item>
<item position="8">
 Кантип? Эгер алар силерге үстөмдүк кылса, силер менен тууган экендигине да, өздөрү түзгөн келишимдерге да карап олтурбайт. Алар силерди оозу менен гана ыраазы кылат. Бирок жүрөктөрү (өздөрү) айтканын чанат жана алардын көпчүлүгү бузукулар.
</item>
<item position="8">
 Алар – Аллахтын айаттарын арзыбаган баага сатып, анын (ислам дининин) жолуна тоскоол болушат. Алардын жасаган иштери кандай жаман!
</item>
<item position="8">
 Алар момундарга берген анттарын да, түзгөн келишимин да аткарышпайт. Мына ушулар – чектен чыккандар.
</item>
<item position="8">
 Эгер алар тообо кылып, намазын толук аткарып, зекет беришсе, анда алар силердин диндеш тууганыңар. Биз билген адамдарга гана айаттарыбызды байан кылабыз.
</item>
<item position="8">
 Эгер алар убадалашкандан кийин өз анттарын бузуп, диниңерге тил тийгизсе, анда каапырлыкка жетекчи болгондор менен согушкула. Анткени алардын анты – ант эмес. Балким, алар (жамандыктан) тыйылышаар?
</item>
<item position="8">
 (Эй, момундар!) Анттарын бузган, пайгамбарды журтунан кууп чыгарууга умтулган жана силерге биринчи болуп кол салган коомго каршы эмне үчүн согушпашыңар керек? Алардан коркосуңарбы? Эгер ыйман келтирген болсоңор, анда Аллахдан гана коркуу зарыл!
</item>
<item position="8">
 Алар менен согушкула! Аллах аларды силердин колуңар менен азаптап, кордосун. Аларга каршы (Аллах) силерге жардам берет. Ошондой эле, ыйман келтирген коомдун көөдөндөрүн ачат.
</item>
<item position="8">
 Алардын жүрөктөрүндөгү ачуусун таркатат. Аллах кимди кааласа, тообосун кабыл кылат. Аллах – Билүүчү, Даанышман!
</item>
<item position="8">
 Силердин араңардан согушкандарды, ошондой эле Аллахдан, Анын элчисинен жана момундардан башкаларды дос тутпагандарды Аллах аныктабаган бойунча калтырып койот деп ойлойсуңарбы? Аллах – силердин жасап жаткан аракеттериңерден Кабардар!
</item>
<item position="8">
 Мушриктер өздөрүнүн каапырлыгына күбө боло туруп, Аллахтын мечиттерин куруулары – жарабаган иш. Алардын амалдары текке кетип, алар Тозокто түбөлүккө калышат.
</item>
<item position="8">
 Аллахтын мечиттерин Аллахка, акырет күнүнө ишенген, намазды толук аткарган, зекет берген жана Аллахдан гана корккон (адам) курат! Мүмкүн алар Туура Жолдо болушар.
</item>
<item position="8">
 (Эй, мушриктер!) Силер ажыларга суу берип, Ыйык Мечитке ээлик кылуучуларды – Аллахка, акырет күнүнө ыйман келтирип, Аллах жолунда согушкан адамдар менен теңейсиңерби? Алар Аллахтын алдында тең эмес! Аллах – заалым коомду Туура Жолго багыттабайт.
</item>
<item position="8">
 Ыйман келтирип, жер которуп, Аллах жолунда мал-мүлк, жандары менен согушкандар Аллахтын алдында улуу даражага ээ. Мына ушулар – бактылуу болуучулар.
</item>
<item position="8">
 Эгеси Өзүнүн ырайымдуулугу, ыраазылыгы жана туруктуу жакшылыкка ээ болгон бактар менен кубантат.
</item>
<item position="8">
 Алар анда түбөлүкө калуучулар. Чындыгында, Аллахтын алдында улуу сыйлык (бар).
</item>
<item position="8">
 Эй, момундар! Эгер атаңар жана агаларыңар ыймандан көрө каапырлыкты жакшы көрүшсө, аларды жакыным деп эсептебегиле. Ким аларды дос санаса, анда алар – зулумдук кылуучулар!
</item>
<item position="8">
 Эгер атаңар, балдарыңар, бир туугандарыңар, жубайыңар, досторуңар, тапкан мал-мүлкүңөр, токтоп калуусунан корккон соодаларыңар жана жакшы көргөн үйлөрүңөр силер үчүн Аллахдан, анын элчисинен жана Анын жолунда согушуудан артыгыраак көрүнсө, анда Аллахтын амири келгенге чейин күткүлө! – деп айт. Аллах – бузуку коомду Туура Жолго баштабайт!
</item>
<item position="8">
 Чындыгында, Аллах силерге көп жерлерде жардам берди. Ошондой эле Хунайн күнү да (жардам берген). Ошондо саныңардын көптүгүнө таң калдыңар. Бирок ал силерден эч нерсени кайтара алган жок. Ошондой эле ал жер кенен болгону менен силерге тарлык кылып, артыңарга карап качтыңар.
</item>
<item position="8">
 Анан Аллах Өз элчисине жана момундардын жүрөгүнө бейпилдик салып, силер көрө албаган аскер жиберип, каапырларды азапка салды. Мына каапырлардын жазасы!
</item>
<item position="8">
 Бирок, Аллах кимге кааласа ошого ырайым кылат. Аллах – Кечиримдүү, Боорукер!
</item>
<item position="8">
 Эй, ыйман келтиргендер! Чындыгында мушриктер – ыплас (болушат). Ушул жылдан кийин алар Ыйык Мечитке жолошпосун! Эгер кедейликтен корксоңор, Аллах кааласа силерди Өз артыкчылыгы менен байытат. Чындыгында, Аллах – Билүүчү, Даанышман!
</item>
<item position="8">
 Китеп берилгендерден Аллахка, акырет күнүнө ыйман келтирбегендер жана Аллахтын, Анын элчисинин арам кылган нерселерин арам катары тааныбагандар, ошондой эле Чыныгы Динди тутунбагандар менен өздөрүн кор тутуп, салык төлөмөйүнчө согушкула!
</item>
<item position="8">
 Иудейлер: "Узайр – Аллахтын уулу", – дешет. Христиандар болсо: "Иса – Аллахтын уулу", – дешет. Бул – мурдагы каапырлардын айтканына окшоштуруп, ооздору менен айткандары. Аларды Аллах жок кылсын! Кантип (акыйкаттан) кайтып кетишет?!
</item>
<item position="8">
 Алар иудей илимдүүлөрүн, христиан кечилдерин жана Марийам уулу Исаны Аллахдан башка кудай катары кабылдашат. Чындыгында алар жалгыз Кудайга ибадат кылууга буйурулган. Андан (Аллахдан) башка кудай жок. Ал – алардын шеригинен аруу!
</item>
<item position="8">
 Алар өз ооздору менен Аллахтын нурун өчүргүлөрү келет. Бирок алар (Ислам динин) канчалык жек көрүшпөсүн, Аллах Өз нурун толук кылат.
</item>
<item position="8">
 Ал Өз элчисин Туура Жол, Чыныгы дин менен – мушриктер жек көрүшсө деле – бүткүл диндердин үстүнөн үстөмдүк кылууга жиберген.
</item>
<item position="8">
 Эй, момундар! Иудей илимдүүлөрү менен христиан кечилдеринин көпчүлүгү адамдардын мал-мүлкүн бузукулук менен жешет жана Аллахтын жолунан тосушат. Алтын, күмүштү жыйнап, Аллах жолунда сарптабагандарга сыздатуучу азапты сүйүнчүлө"!
</item>
<item position="8">
 Кыйамат Күнү алар Тозок отунда кызытылып, аны менен алардын маңдайлары, капталдары жана жондоруна так басылып: "Мына, өзүңөр үчүн жыйнаганыңар! Эми жыйнаганыңардын даамын таткыла!" ( – деп айтылат).
</item>
<item position="8">
 Чындыгында, асмандар менен жерди жараткандан бери Аллахтын Өзүнүн Китебинде айлардын саны – он эки. Булардын төртөөсү – ыйык айлар. Мына ушул (ислам) – бекем дин. Ушул айларда өзүңөргө зулумдук кылбагыла. Мушриктер силер менен согушкандай, силер да алар менен согушкула. Билип койгула: Чындыгында, Аллах – такыбалар менен бирге!
</item>
<item position="8">
 Акыйкатта (ыйык) айды кечиктирүү– каапырлыкты арттыруу. Аны менен каапырлар Жолдон адашышат. Алар, Аллахтын арам кылган айларынын санын толуктоо үчүн, аны бир жыл арам кылып, бир жыл адал кылышат. Ошентип, Аллахтын арам кылганын адал деп билишет. Алардын жаман иштери өздөрүнө кооз кылып көрсөтүлүп койулду. Аллах – каапырларды Туура Жолго багыттабайт.
</item>
<item position="8">
 Эй, момундар! Силерге эмне болду? "Аллах жолундагы согушка чыккыла!" – деп айтылса, салмактарыңарды жерге салдыңар. Акыретке караганда дүйнө жашоосу жакшы көрүнүп жатабы? Дүйнө жашоосунун пайдасы – акыретке салыштырмалуу өтө аз.
</item>
<item position="8">
 Эгер согушка чыкпасаңар, Аллах силерди сыздатуучу азап менен азаптап, ордуңарга башка коомду алмаштырат. Силер Аллахка эч бир зыйан жеткире албайсыңар! Аллах – бардык нерсеге Кудуреттүү!
</item>
<item position="8">
 Силер ага жардам бербесеңер деле, аны каапырлар (Меккеден) чыгарып, үңкүрдө, экөөнүн бири болгон убакта да, ага Аллах жардам берген. Ошол кезде жолдошуна: "Кайгырба! Чындыгында, Аллах биз менен бирге", – деп айтты. Аллах ага Өз бейпилдигин түшүрүп, силер көрө албаган аскерлер менен кубаттады. Ошентип, каапырлардын сөзүн төмөн кылды. Аллахтын Сөзү жогору. Аллах – Мартабалуу, Даанышман!
</item>
<item position="8">
 Жеңил, же оор болгонуна карабастан согушка чыккыла да, Аллах жолунда мал-мүлкүңөр жана жаныңар менен согушкула! Эгер билсеңер, силер үчүн жакшысы ушул.
</item>
<item position="8">
 Эгер жакын жерде ишенимдүү олжо жана жеңил жүрүш болсо, алар сени ээрчишмек. Бирок аралык аларга алыс көрүндү. Алар Аллахтын ысмы менен: "Эгер мүмкүнчүлүгүбүз болсо, силер менен кошо чыкмак элек", – деп ант ичип, өздөрүн өздөрү кыйратышты. Аллах алардын жалганчы экенин билет.
</item>
<item position="8">
 Аллах сени кечирет. Бирок сен эмне үчүн алардын кимиси чындыкты, кимиси жалганды айтып жатканын аныктабастан эле (жүрүштөн) калууга уруксат бердиң?
</item>
<item position="8">
 Аллахка, акырет күнүнө ыйман келтиргендер, Аллах жолунда мал-мүлкү менен жандарын согушууга арнагандар сенден (жүрүштөн калуу үчүн) уруксат сурашпайт. Аллах – такыбаларды Билүүчү.
</item>
<item position="8">
 Ким Аллахка, акырет күнүнө ишенбесе жана жүрөгүндө шектери болуп, күмөндөрүндө олку-солку болгондор гана уруксат сурашат.
</item>
<item position="8">
 Эгер мунафыктар согушка чыгууну кааласа, ал үчүн дайардык көрүшмөк. Бирок Аллах алардын (жүрүшкө) чыгышын каалабай, тосуп койду да: "(үйүндө) олтургандар менен чогуу олтура бергиле", – деп айтылды.
</item>
<item position="8">
 Эгер алар силер менен (жүрүшкө) барышканда силердин ортоңордо бузукулукту гана көбөйтмөк. Анткени алар ар дайым ушак чыгарууну көздөшүп, силердин ичиңерде баш-аламандык чыгармак. Алардын араларында тыңчылары да бар. Бирок, Аллах заалымдарды жакшы билет.
</item>
<item position="8">
 Чындыгында, алар мурда да баш-аламандык чыгарууну көздөп, иштериңерди тескери натыйжага алып келген. Акыры, алар жек көрсө да акыйкат келип, Аллахтын амири үстөмдүк кылды.
</item>
<item position="8">
 Алардын ичинен кээ бирлери: "Мага калууга уруксат бер, мени азгырыкка алып барба", – дешет. Байкагыла: чындыгында эле, алар (шайтанга) азгырылгандар. Акыйкатта, Тозок каапырларды ороп алат.
</item>
<item position="8">
 Эгер сага бир ийгилик келсе, алар аны жактырышпайт. А эгер сага бир кайгы келе турган болсо: "Биз мурда эле (ушундай болорун билип) өз ишибизди тууралап алган элек", – дешет да сүйүнүп кайтышат.
</item>
<item position="8">
 Бизге Аллахтын жазганы гана болот. Ал – Биздин Эгебиз. Момундар Аллахка тобокел кылышсын! – дегин.
</item>
<item position="8">
 Аларга: "Силер бизге эки ийгиликтин биринин келишин күтөсүңөрбү? Биз силерге Аллахдан жаза келерин, же биз аркылуу силерге бир азап жиберерин күтүп жатабыз. Анда, силер күткүлө, силер менен чогуу биз да күтөбүз", – деп айт.
</item>
<item position="8">
 Аларга: "Мал-мүлкүңөрдү мейли ыктыйардуу түрдө, мейли ыктыйарсыз болсун сарп кылгыла. Бирок, силердин кайрымдуулугуңар баары бир (Аллах тарабынан) кабыл кылынбайт. Анткени, силер бузуку коомсуңар!" – дегин.
</item>
<item position="8">
 Алардын кайрымдуулугун өздөрүнөн кабыл болушуна кедерги болгон жагдай (төмөнкүдөй): Аллахка, Анын элчисине каршы чыгышкандары, намазга өтө жалкоолук менен келишкени жана өтө жек көрүү менен мал-мүлк сарп кылышкандыгы.
</item>
<item position="8">
 Алардын мал-мүлкү жана балдары сени суктандырбасын!. Чындыгында, Аллах ошол аркылуу аларды дүйнө тиричилигинде азапка салууну, (Аллахка) каапыр абалда жандарынын чыгышын каалайт.
</item>
<item position="8">
 Алар: "Ырас, биз да силерденбиз", ­– деп Аллахтын аты менен карганышат. Бирок, чындыгында алар силерден эмес. Алар – коркок коом.
</item>
<item position="8">
 Эгер алар (согуш учурунда) кандайдыр бир башбаанек табышса, же үңкүрлөр, же болбосо кирерге бир тешик көрүнсө, ошол тарапка шашыла умтулушмак.
</item>
<item position="8">
 Алардын кай бирлери садаканын айынан сени (артыңдан) айыпташат: Эгер алардын өздөрүнө садака берилсе ыраазы болушат, а эгер берилбей калса ачууланышат.
</item>
<item position="8">
 Андан көрө алар Аллахтын, Анын элчисинин өздөрүнө бергенине (садакасына) ыраазы болушса жана: "Аллахтын Өзү бизге жетиштүү! Жакында Аллах, Анын элчиси өз жакшылыгын тартуулашат. Чындыгында биз Аллахка гана кайрылабыз!" – дешсе...
</item>
<item position="8">
 Акыйкатта, садакалар – Аллах жүктөгөн парз: Колу жука кедейлерге, колунда жок жакырларга, аны жыйноочуларга, көңүлдөрүн алуу керек болгондорго, (мусулман) кулдарды бошотууга, карыздууларга, Аллахтын жолундагыга жана (мусулман) мусапырларга берилет. Аллах – ар нерсени Билүүчү, Даанышман!
</item>
<item position="8">
 Алардын кай бирлери пайгамбарга: "Ал – бир кулак" – деп анын көңүлүн сындырышат: "Ал – силер үчүн жакшы кулак. Аллахка өзү ыйман келтирип, момундарды тастыктайт. Демек – ыйман келтиргендер үчүн ырайым. Ким Аллахтын элчисине жапа чектирсе, ага оорутуучу азап бар.
</item>
<item position="8">
 Аллахр силерди ыраазы кылуу үчүн Аллахтын аты менен ант ичишет. Эгер алар (Аллахка) ыйман келтирген болсо, анда Аллахты, Анын элчисин ыраазы кылуулары керек.
</item>
<item position="8">
 Алар кимдир бирөө Аллахка, же Анын элчисине каршы чыкса, ал үчүн түбөлүктүү, жан чыдагыс азаптуу тозок бар экенин билишпейби? Эң улуу кордук ушул (–Тозок)!
</item>
<item position="8">
 Эки жүздүүлөр өздөрүнө байланыштуу алардын жүрөгүндөгүлөрдөн кабар берүүчү бир айат түшөбү деп коркушат. "(Азырынча) шылдыңдап тургула! Акыйкатта, Аллах силер корккон нерсени ачыкка чыгарат!" – деп айткын.
</item>
<item position="8">
 Эгер алардан сурасаң: "Биз жөн эле тамашалап, ойноп койдук", – дешет. Аларга: "Аллахтын айаттарына, Анын элчисине күлө турган болуп калдыңарбы?!" – дегин.
</item>
<item position="8">
 Кечирим сурабагыла! Силер ыйман келтирген соң, кайра каапыр болдуңар! Эгер Биз бир тайпаңарды кечирсек, башка бир тобуңарды күнөөсүнөн улам жазалайбыз.
</item>
<item position="8">
 Мунафык эркектер менен мунафык айалдар – бири-биринен. Алар жамандыкка чакырып, ийгиликтен тосушат. Алардын колдору ар дайым жумук. Алар Аллахты унутушкан. Ошондуктан Аллах да аларды унуткан. Акыйкатта, мунафыктар – бузукулар.
</item>
<item position="8">
 Аллах мунафык эркектер менен мунафык айалдарга жана каапырларга , алар эч качан чыкпай турган Отту (Тозокту) убада кылды. Ошол аларга жетиштүү. Аларга Аллахтын каргышы тийген. Аларга түгөнбөс азап бар.
</item>
<item position="8">
 Силер өзүңөрдөн мурдагылар сыйактуусуңар! Алар силерден да күчтүү жана алардын мал-мүлкү жана балдары (урук-тукуму) да силердикинен көп эле. Алар бул дүйнө жыргалдарынан кеңири пайдаланышты. Силер да мурдагылардай эле бул дүйнө жыргалдарынан кем болгон жоксуңар. Ошондуктан жамандыкка алар кандай сүңгүшсө, силер да так ошондой сүңгүдүңөр. Алардын дүйнөдөгү да, акыреттеги да амалдары текке кетти. Алар ошондой, зыйан тартуучулар!
</item>
<item position="8">
 Аларга өздөрүнөн мурунку Нух, Аад, Самуд коомдору, Ибрахим эли, Мадйан эли, ошондой эле ойрон болгон шаарлардын кабарлары жетпедиби? Ошолорго да пайгамбарлары өтө көп далилдерди келтиришкен. Аллах аларга зулумдук кылган жок. Алар өздөрүнө зулумдук кылышты.
</item>
<item position="8">
 Момун эркектер менен момун айалдар – бири-бирине көмөкчү. Алар жакшылыкка чакырып, жамандыктан тосушат. Ошондуктан алар намаздарын толук аткарышып, зекет биришип, Аллахка, Анын элчисине мойун сунушат. Ошолорду Аллах Өз мээримине бөлөйт. Акыйкатта, Аллах – өтө Ызаттуу жана Өкүмдар!
</item>
<item position="8">
 Аллах момун эркектер менен момун айалдарга алдынан дарыйалар агып турган, алар ал жерде түбөлүктүү калуучу, Адн бактарында кооз турак-жайларды убада кылды. Бирок, Аллахтын ыраазалыгы – эң улуу! Бул – улуу ийгилик.
</item>
<item position="8">
 Эй, пайгамбар! Каапырлар жана мунафыктар менен күрөш! Аларга катаал мамиле кыл. Алардын кайтып келээр жайы – Тозок. Ал кандай жаман орун!
</item>
<item position="8">
 Алар: "Айтпадык!", – деп Аллахтын ысмы менен ант ичишет. Ырасында, алар каапырлык сөздөрдү көп сүйлөшөт. Алар мусулман болгондон кийин да (кайра) каапырга айланышат. Ошондой эле алар эч качан кол жеткис нерселер тууралуу кыйалданышат. Алар Аллахты жана Анын элчисин ырайымы менен байыткандыгы үчүн жек көрүшөт. Эгер алар тообо кылышса, ал өздөрү үчүн жакшы. А эгерде алар (тообо кылуудан) баш тартышса, анда Аллах бул дүйнөдө да, акыретте да аларды азапка салат. Ошондуктан аларга жер жүзүндө колдоочу да, жардамчы да жок.
</item>
<item position="8">
 Алардан айрым бирөөлөр: "Эгер Аллах бизге Өз берешендигинен (байлык) берсе, албетте, биз садака берген жакшы адамдардан болоор элек", – деп Аллахка ант беришкен.
</item>
<item position="8">
 Ошондо Аллах аларга Өз берешендигинен (байлык) берген кезде, алар Аллахтын бергендерине сараңдык кылышты. Баш тартышты. Алар – жүз үйүрүүчүлөр.
</item>
<item position="8">
 Эми алар Аллахка берген өз убадаларына өздөрү каршы чыгышып, жалган сүйлөгөнү үчүн Өзүнө жолуга турган күнгө чейин алардын жүрөктөрүнө эки жүздүүлүк салып койду.
</item>
<item position="8">
 Алардын сырларын, шыбырашып сүйлөшкөндөрүн Аллах анык билээрин билишпейби? Чындыгында, Аллах – кайыптарды Билүүчү!
</item>
<item position="8">
 Cадака берүүгө умтулган момундарды шылдыңдаган (мунафык) адамдарды жана маңдай тери менен тапканын гана бергендерди келекелегендерди Аллах шылдыңдайт. Алар үчүн сыздатуучу азап (бар).
</item>
<item position="8">
 Мунафыктар үчүн (Аллахдан) кечирим сурасаң да, сурабасаң да, ал тургай жетимиш жолу кечирим сурасаң да, Аллах аларды эч кечирбейт. Бул алардын Аллахка, Анын элчисине каршы чыкканынан. Аллах – бузуку коомду туура жолго багыттабайт.
</item>
<item position="8">
 Алар Аллахтын элчисине каршы чыгып, согушка барбай олтуруп калганына сүйүнүштү. Аллах жолунда мал-мүлкү жана жандары менен согушууну жек көрүштү. Алар: "Бул ысыкта согушка чыкпагыла!"– деп айтышты. Эгер түшүнсө: "Тозок оту мындан да ысык", – деп айт.
</item>
<item position="8">
 Эми алар жасаган иштеринин жазасы үчүн аз күлүп, көп ыйлашсын!
</item>
<item position="8">
 Эгер Аллах сени мунафыктар тобуна кайра кайтарып алып барса, сенден катышууга уруксат сурашса: "Эми эч качан мени менен бирге чыкпайсыңар да, мени менен бирге душманга каршы согушпайсыңар! Анткени силер алгачкы ирет ордуңарда олтурууну жакшы көргөнсүңөр. Мына эми артта калуучулар менен бирге олтура бергиле", – деп айткын.
</item>
<item position="8">
 Алардан бирөөсү өлсө эч качан (жаназа) намазын окуба да, мүрзөсүнүн башында да турба. Анткени алар Аллахка жана Анын элчисине каршы чыгып (каапырлык кылып) бузуку абалда өлүштү.
</item>
<item position="8">
 Сени алардын мал-мүлкү жана балдары суктантпасын. Чындыгында Аллах муну менен аларга дүйнө жашоосунда азапты жана алардын жандарынын каапыр бойунча чыгышын каалайт.
</item>
<item position="8">
 Аларга: "Аллахка ыйман келтирип, Анын элчиси менен бирге согушкула", – деп айтылган сүрө түшүрүлсө, алардын байлары сенден уруксат сурап: "Бизди жөн кой, олтуруучулар менен бололу", – дешет.
</item>
<item position="8">
 Алар артта калуучулар менен бирге болууну каалашты. Алардын жүрөктөрүнө мөөр басылган, ошондуктан түшүнүшпөйт.
</item>
<item position="8">
 Бирок, элчи жана аны менен чогуу ыйман келтиргендер мал-мүлкү жана жандары менен согушушту. Мына ушуларга жакшылыктар (буйрулду). Мына ушулар (Тозоктон) кутулуучулар.
</item>
<item position="8">
 Аллах аларга алдынан дарыйалар агып турган, алар анда түбөлүк кала турган бактарды дайардап койгон. Мына ушул–улуу ийгилик.
</item>
<item position="8">
 Көчмөн араптардан себептүүлөр өздөрүнө уруксат сурап келишти. Аллахка, Анын элчисине жалган жалаа жабышкандар (үйлөрүндө) олтуруп кала беришти. Алардын каапырларына сыздатуучу азап (бар).
</item>
<item position="8">
 Аллах менен Анын элчисине ишенимдүү болгон алсыз, оорулуу, кайрйымдуулук кыла албагандарга күнөө жок. Эгер алар Аллах жана Анын элчиси үчүн ыклас кылышса. Жакшылык кылуучуларды (жазалоого) жол жок. Аллах – Кечиримдүү, Боорукер!
</item>
<item position="8">
 Согушка унаа сурап келгендерге: "Мен анда силерге унаа таап бере албайм!" – деп айтканыңда, өздөрү да (согуш үчүн) сарптай турган нерсе таба албай, көз жаштарын армандуу төгүп кайткандарга да күнөө жок.
</item>
<item position="8">
 Бул жазалоо – өздөрү бай болуп туруп, сенден (үйүндө) калуучулар менен чогуу калуу үчүн уруксат сурагандарга тиешелүү. Аллах алардын жүрөктөрүн бүтөп (мөөрлөп) койгон. Ошондуктан алар билишпейт.
</item>
<item position="8">
 (Согуштан) кайтып, аларга барсаңар, силерден кечирим сурашат. (Аларга:) «Кечирим сурабай эле койгула. Биз силерге эч качан ишенбейбиз. Чындыгында, Аллах бизге силер тууралуу кабар берди. Аллах да, Анын элчиси да силердин ишиңерди көрүп турат. Кийин, көмүскө-кайыпты да, көрүнөө-ачыкты да Билүүчү Аллахка кайтып келесиңер. Ал силердин кылган ишиңерден өзүңөргө кабар берет.
</item>
<item position="8">
 Силер аларга кайра келген кезде алардан жүз үйүрүшүңөр үчүн Аллахтын аты менен ант ичишет. Алардан жүз үйүргүлө! Алар чынында эле ыплас (адамдар). Арам иштерди кылышканы үчүн алардын орду Тозокто.
</item>
<item position="8">
 Алар силерге жагынуу үчүн ант ичишет. Эгер силер алардан ыраазы болсоңор да, Аллах (алар сыйактуу) бузуку коомдон ыраазы болбойт.
</item>
<item position="8">
 Көчмөн арабдар – каапырлыкта жана мунафыктыкта абдан катуу. Алар Аллахтын Өз элчисине түшүргөн чек араларын билишпей калууга ылайыктуураак. Аллах – Билүүчү, Даанышман!
</item>
<item position="8">
 Көчмөн арабдардан Аллах жолунда бергендерин зыйан эсебинде карай тургандары бар. Ошолор силерге жаман доорлордун келишин каалашат. Доорлордун жаманы алардын өздөрүнө келет. Аллах – Угуучу, Билүүчү!
</item>
<item position="8">
 Көчмөн арабдардан Аллахка, акырет күнүнө ишенген, сарптаган каражаттарын Аллахка жакындык, пайгамбардын жакшы тилектерине шайкеш келген иш катары караган адамдар да бар. Мына ушул чындыгында – (Аллахка) жакындык. Аллах аларды Өз ырайымына бөлөйт. Акыйкатта, Аллах –Кечиримдүү, Мээримдүү!
</item>
<item position="8">
 Жер которгондордон, ансарлардан алгач ыйман келтиргендер жана жакшы иштерде аларды ээрчигендерден Аллах ыраазы болду. Алар да Аллахдан ыраазы болушту. Ошондуктан, Аллах алар үчүн ичинде түбөлүккө кала турган, алдыларынан дарыйалар агып туруучу Бейиштерди дайардап койгон. Бул– эң чоң ийгилик!
</item>
<item position="8">
 Силердин айланаңарда көчмөн арабдардан эки жүздүүлөрү да бар. Ошондой эле Мединалыктардан да эки жүздүүлүкө чумкуп киргендери бар. Аларды сен билбейсиң, Биз билебиз. Аларды эки эсе кату азапка кабылтабыз. Андан кийин алар андан да чоң азапка салынат.
</item>
<item position="8">
 Кээ бирөөлөрү өз күнөөлөрүн мойундарына алышат. Бирок, алар жакшы иш менен жаманды аралаш кабылдашат. Аллах алардын тооболорун балким кабыл кылаар. Акыйкатта, Аллах – Кечиримдүү, Ырайымдуу.
</item>
<item position="8">
 Алардын мал-мүлкүнөн садака ал да, ошол аркылуу аларды тазартып, жакшылыгын арттыр. Аларга (Аллахдан ыйман сурап) дуба кыл. Анткени, сенин дубаң – аларга Ырайым. Аллах –Угуучу, Билүүчү!
</item>
<item position="8">
 Пенделеринин тообосун, садакаларын кабылдай турган бир гана Аллах экенин алар билишпейби? Чынында, Аллах – тооболорду Кабыл кылуучу, Ырайымдуу!
</item>
<item position="8">
 Аларга: "Жасай турганыңарды жасагыла. Ишиңерди Аллах, пайгамбар жана момундар жакында көрөт. Жашыруун менен ашкерени Билүүчү Аллахка кайтарыласыңар да, ошондо Аллах силер эмне иш кылганыңардан кабар берет", – дегин.
</item>
<item position="8">
 Согуштан калып, Аллахтын буйругун күтүп аткандар… Аллах аларды, же азапка салат, же тооболорун кабыл кылат. Аллах – Билүүчү, Даанышман!
</item>
<item position="8">
 (Исламга) зыйан тийгизүү, каапырлык кылуу, мусулмандардын арасын ыдыратуу жана мурдатан эле Аллах менен Анын элчисине каршы согушуп келе жаткан адамдарды тосуп алуу үчүн мечитти кургандар, албетте: "Жакшылыкты гана каалаган элек", – деп ант ичишет. Ошондой, Аллах алардын ашкан жалганчы экенине күбө.
</item>
<item position="8">
 Ал мечитте эч качан намаз окуба. Алгачкы күндөн бери такыбалык негизинде салынган мечитте намазга турууң сен үчүн ылайыктуу. Ал жерде (күнөөдөн) абдан тазарууну чындап ниет кылган кишилер бар. Аллах да абдан тазаларды сүйөт.
</item>
<item position="8">
 Аллахдан корккон такыбалык менен, Аллахтын ыраазылыгына шайкеш мечит курган адам мыктыбы, же кулай турган жардын жакасына мечит куруп, аны менен кошо өзү Тозокко кулай турган адам жакшыбы? Аллах адашкандарды Туура Жолго багыттабайт.
</item>
<item position="8">
 Ошондуктан, алардын курган мечиттери, өздөрүнүн жүрөктөрү талкаланганга (өлгөнгө) чейин ырастыгы күмөн бойунча кала берет. Аллах – Билүүчү, Даанышман!
</item>
<item position="8">
 Акыйкатта, Аллах момундардын жанын жана мал-мүлкүн Бейишке алмаштырган. Алар – Аллах жолунда согушуп өлтүрүшөт жана өлтүрүлүшөт. Буга байланыштуу чыныгы убада Тооратта, Инжилде жана Куранда бар. Өз убадасын Аллахдан артык орундата ала турган ким бар? Ошондуктан ушул соодалашууга кубангыла! Анткени бул – зор ийгилик!
</item>
<item position="8">
 Тообо кылуучулар, ибадат кылуучулар, Аллахты даңктоочулар, орозо тутууучулар, (намаз окуп) рүкү, сежде кылуучулар, жакшылыкка чакырып, жамандыктан тосуучулар жана Аллахтын чектерин сактоочулар (– ушулар Бейиш ээлер). Момундарга сүйүнчүлө!
</item>
<item position="8">
 Пайгамбарга жана момундарга тозок ээлери экендиги билингенден кийин, эгер жакындары болсо да мушриктер үчүн (Аллахдан) кечирим суроого болбойт.
</item>
<item position="8">
 Ибрахимдин атасы үчүн (Аллахдан) кечирим тилегени – ага берилген убада бойунча болгон. (Ибрахимдин) өзүнө атасынын Аллахка душмандыгы билинген соң, атасын таштап чыгып кетти. Чындыгында, Ибрахим ары кичи пейил, ары жумшак мүнөздүү эле.
</item>
<item position="9">
 Аллах кайсыл-бир элди Туура Жолго салгандан кийин, алар сактаган нерселерин ачык билдирмейинче аларды адаштырбайт. Чындыгында, Аллах – бардык нерсени Билүүчү!
</item>
<item position="9">
 Акыйкатта, асмандар менен жердин кожойундугу Аллахка гана таандык. Ал – өлтүрөт жана тирилтет. Силер (–момундар) үчүн Аллахдан башка жардамчы да, колдоочу да жок!
</item>
<item position="9">
 Чындыгында, Аллах момундардын бир бөлүгүнүн жүрөктөрү адашууга ыктаган (оор мезгилден) кийин пайгамбарды ээрчиген Мухажирлер менен Ансарлардын тооболорун кабыл кылып, пайгамбардын ырайымына алып келди. Аллах аларга ырайымдуу, боорукер болгондуктан алардын тооболорун кабыл кылды.
</item>
<item position="9">
 Согуштан калган үчөөнүн да тооболору кабыл кылынды. Аларга жер кенен туруп, абдан тарып кеткен болчу. Алардын жүрөктөрү кысылып кеткен эле. Аллахдан башка эч кандай сактап калуучу жок экенин аңдашты. Ошондон кийин Аллах алардын тооболорун кабыл кылды. Чындыгында, Аллах – тооболорду кабыл кылуучу, Мээримдүү!
</item>
<item position="9">
 Эй, момундар! Аллахдан коркуп, чынчыл адамдар менен бирге болгула.
</item>
<item position="9">
 Мединалыктардын жана алардын айланасындагы көчмөн арабтардын Аллахтын элчисинен артта калуусу, анын жанынан өз жандарын артык көрүүсү – жарабаган иш. Анткени алар Аллах жолунда чөлгө дуушар болушуп, чаңкашса, чарчашса, ач калышса, каапырларды ызаландыра турган бир жерден өтсө жана душманды жеңсе, аларга ошол себептүү гана жакшы амал жазылат. Аллах – жакшы иш кылгандардын сообун текке кетирбейт.
</item>
<item position="9">
 Алар Аллах жолунда чоң же, кичи болсун, бир нерсе сарп кылышкан болсо, же бир өрөөндү басып өтсө, Аллах алардын көркөм амалдарына сыйлык берүү үчүн сооп жазат.
</item>
<item position="9">
 Акыйкатта, момундардын баары толугу менен жоого аттануулары шарт эмес. Ар бир тайпадан дин илимин үйрөнүп, алар (жоодон) кайтып келген кезде, алардын такыба болуусу үчүн эскертишип туруулары керек эмес деп ойлойсуңарбы?
</item>
<item position="9">
 Эй, момундар! Айланаңардагы каапырлар менен согушкула! Алар силерден катаал мамилеге кабылсын. Чындыгында, Аллах такыбалар менен бирге экенин билгиле!
</item>
<item position="9">
 Бир сүрө түшүрүлгөн кезде алардан: «Бул кимиңердин ыйманын арттырмак эле?» – дечү адамдар да бар. Ал сүрө – момундардын ыйманын арттырат, ошолор кубанышат.
</item>
<item position="9">
 Ошондуктан ал сүрө жүрөктөрүндө дарты болгондордун жамандыктарынын үстүнө жамандык арттырат, алар каапыр тейде өлүшөт.
</item>
<item position="9">
 Мунафыктар ар жылы бир же эки ирет (Аллах тарабынан) сыналып жатканын көрүшпөйбү? Ошондо деле алар тообо кылышпайт, насаатты да (кабыл) алышпайт.
</item>
<item position="9">
 Эгер сүрө түшүрүлбөсө, бири бирине карап: "Силерди көрө турган бирөө барбы? " – деп, анан өздөрү терс бурулуп кетишет. Алардын жүрөктөрүн (Аллах) тескери оодарып койгон. Анткени алар түшүнбөгөн коом.
</item>
<item position="9">
 Чындыгында, силерге өз араңардан (чыккан) ызаттуу элчи келди. Ага силердин түйшүгүңөр оор келсе да, ал силерге өтө камкор. Момундарга мээримдүү, боорукер.
</item>
<item position="9">
 (Эй, Мухаммед!) Эгер алар сенден жүз үйрүсө: "Мага Аллах жетиштүү. Андан башка Кудай жок. Ага тобокел кылдым, Ал – Улуу Арштын Кожойуну"! – деп айт.
</item>
<item position="9">
 Алиф, лам, раа. Мына булар даанышман Китептин айаттары.
</item>
<item position="9">
 Адамдарды эскертүү жана ыймандууларга кылган ;акшылыктары, Эгесинин алдында чоң кадырга ээ боло тургандыгын сүйүнчүлөө үчүн өздөрүнүн араларынан бир кишиге Биздин кабар жибергенибизге да таң калышабы? Каапырлар: "Ал анык сыйкырчы", – дешет.
</item>
<item position="9">
 Акыйкатта, силердин Эгеңер Аллах асмандар менен жерди алты күндө жараткан, андан соң Аршка ээлик кылып, келечек ишке өкүм чыгарат. Андан уруксатсыз эч ким коргоочу боло албайт. Мына ушул – Аллах, - силердин Эгеңер. Ага (гана) сыйынгыла. Эсиңерге келбейсиңерби?
</item>
<item position="9">
 Ага баарыңар чогуу кайтасыңар. Бул Аллахтын убадасы – акыйкат. Акыйкатта, Ал баарын баштап жараткан. Анан ыйман келтирип, жакшылык кылгандарды адилеттүүлүк менен сыйлоо үчүн аны кайта тирилтет. А каапырларга каапыр болгондуктары себептүү кайнаган суусундук жана орутуучу азап бар.
</item>
<item position="9">
 Ал Күндү жарык, ал эми Айды нур кылды. Силердин жылдарды менен убакытты билүүңөр үчүн алардын орундарын белгиледи. Аллах буларды чындык менен жаратты. Ал түшүнгөн адамдарга Өзүнүн айаттарын байандайт.
</item>
<item position="9">
 Акыйкатта, түн менен күндүн алмашуусунда, Аллах асмандар менен жерде жараткандарда такыба адамдар үчүн белгилер бар.
</item>
<item position="9">
 Акыйкатта, Биз менен кездешүүнү күтпөгөндөр, бул дүйнө жашоосуна маашырлана көңүлдөрү жай тапкандар – Биздин айаттарыбыздан бейкапар болгондор.
</item>
<item position="9">
 Алар өздөрүнө дайардагандары үчүн – орундары тозок.
</item>
<item position="9">
 Акыйкатта, ыйман келтирип, жакшылык кылгандарды ыймандары себептүү алдынан дарыйалар аккан, ырахаттуу Бейиш жолуна салат.
</item>
<item position="9">
 Алардын андагы сыйынуулары: "О жараткан Аллах, биз Сени Аруулайбыз!"; саламдашуулары: "Салам! – Тынчтык" (болот), "Ааламдардын Эгеси Аллахка мактоо!" – деп дубаларын айакташат.
</item>
<item position="9">
 Эгерде Аллах адамдарга жакшылыктын келишин каалаган өңдүү, жамандыктын келишин да тездетсе, анда алардын жашоосу (эбак) бүткөн болор эле. Бирок, Биз менен кездешүүнү күтпөгөндөрдү өздөрүнүн адашуусунда экилентип таштап койобуз.
</item>
<item position="9">
 Качан инсанга кайгы жеткен кезде, ал жатып да, олтуруп да, туруп да Бизге жалына баштайт. Биз аны кайгыдан куткарганыбызда, ал Бизден жамандыктан куткарууну сурабаган өңдүү мурунку жолу менен кете берет. Ушундай болуп чектен ашкандардын иштери өздөрүнө көркөмдүү сезилет.
</item>
<item position="9">
 Биз силерге чейинки заалымдык кылган көптөгөн элдерди жок кылганбыз. Алардын пайгамбарлары далилдер менен келишкенде да, алар ишенбеген бойунча кала беришкен. Күнөөкөр коомдун жазасын Биз ушинтип беребиз.
</item>
<item position="9">
 Силер кандай кыларыңарды байкап көрүү үчүн Биз силерди Жер үстүндө алардын орун басарлары кылдык.
</item>
<item position="9">
 Качан аларга Биздин айкын айаттарыбыз окулганда, Биз менен кездешүүнү үмүт этпегендер мындай дешет: "Бизге Курандын ордуна башка китепти алып кел, же аны өзгөрт." Аларга: "Аны мага өзгөртүүгө болбойт. Мен болгону мага кабар кылынган нерсени гана ээрчиймин. Мен эгер Эгемдин буйругун аткарбасам, Улуу күндүн азабынан коркомун", – дегин.
</item>
<item position="9">
 Эгер Аллах каалаган болсо, анда мен муну силерге окубас элем, ал жөнүндө силерге үйрөтпөс да элем. Чынында, мен буга чейин силер менен бүтүндөй бир жашоону өткөздүм. Эмнеликтен акылыңарга келбейсиңер? – деп айт.
</item>
<item position="9">
 Аллахка жалаа жапкандардан, же Анын айаттарын жалганга чыгаргандан да ашкан заалим барбы? Албетте, күнөөкөрлөр ийгиликке жете албайт.
</item>
<item position="9">
 Алар Аллахтын ордуна өздөрүнө зыйан да, пайда да келтире албагандарга сыйынышат да: "Мына биздин Аллахтын алдындагы коргоочуларыбыз" - дешет. (Аларга:) "Асмандар менен жерде Ага белгилүү болбогон нерсени Аллахка кабар берип жатасыңарбы?" - де. Ага мактоолор болсун! Ал силер кошкон шериктериңерден Таза жана Улуу.
</item>
<item position="9">
 Мурун адамдар бир эл эле, анан алар бөлүнүштү. Эгер Эгең тараптан сөз өтпөгөндө, алардын ортосундагы талашып-тартышып жаткандары тууралуу иш чечилип калмак болчу.
</item>
<item position="9">
 Алар: "Анын Эгесинен ага бир керемет түшүрүлдүбү?" – дешет. Аларга: "Акыйкатта, көмүскөлөр Аллахка таандык. Күтө тургула, мен дагы силер менен бирге күтүүчүлөрдөнмүн", – де.
</item>
<item position="9">
 Инсандын башынан жамандык өткөндөн кийин, Биз Өз мээримдүүлүгүбүздү таттырган кезде, Биздин айаттарыбызга каршы айла-амалдарды ойлой баштайт. (Аларга:) "Аллах айла-амалдарды табууда абдан тез", – дегин. Албетте, Биздин элчилерибиз силердин айла-амалдарыңарды жазып турат.
</item>
<item position="9">
 Ал силерди кургакта жана деңизде жүргүзөт. Силер кемеде болгонуңарда кеме аларды сыдырым соккон жел менен алып барат, алар бирге сүзүп кубанышат. Качан аларга катуу шамал жетип, килейген толкундар ар тараптан ургулай баштаганда, алар өздөрүн өлүмгө дуушар болчудай сезишип, чын ишеним менен Аллахка жалбара башташат: "Эгер Сен бизди куткарсаң, биз шүгүр кылуучулардан болобуз!" (– дешет).
</item>
<item position="9">
 Ал аларды куткарган кезде, алар жер үстүндө адилетсиз иштерди кылат. Эй, инсандар! Силердин кылган жаман ишиңер (ээн-баштыгыңар) өзүңөр үчүн гана. Ал (ишиңер) болгону бул дүйнө менен ырахаттануу. Андан соң силердин кайтып келээриңер Биз (жак). Жана ошентип Биз силерге эмне кылганыңардан кабар беребиз.
</item>
<item position="9">
 Чынында, дүйнө тиричилиги Биз асмандан жаадырган жаан сыйактуу. Аны менен Жер үстүндө көптөгөн өсүмдүктөр аралашып өсөт да, аларды адамдар жана малдар жейт. Качан жер жүзү кулпуруп, кооз болуп турган кездерде, анын жашоочулары муну биз пайдаланабыз деп ойлошот. Ошондо, түнкүсүбү же күндүзүбү, аларга Биздин өкүм-буйругубуз жетет. Анан Биз аларды алар кечээ өсүп-гүлдөп турбаган өңдүү бастырылган эгин талаасындай кылып салабыз. Биз айаттарыбызды акыл жүгүрткөндөргө мына ушинтип түшүндүрөбүз.
</item>
<item position="9">
 Аллах тынчтык жайына чакырат жана каалагандарын туура жолго багыттайт.
</item>
<item position="9">
 Сооптуу иш кылгандарга жакшылык жана андан артыгы да бар. Алардын жүздөрүн каралык да, кайгы да каптабайт. Ошолор Бейиш ээлери, алар анда түбөлүккө калышат.
</item>
<item position="9">
 Жамандык кылгандарга жамандыгына ылайык жаза берилет, алардын жүзүн кайгы каптайт. Аллахтын алдында аларга коргоочу да болбойт. Алардын жүздөрүн түн караңгылыгындай каралык каптайт. Ошолор тозок ээлери, алар анда түбөлүккө калышат.
</item>
<item position="9">
 Ошол Күнү Биз алардын баарын жыйабыз. Ошондо, Аллахка шерик кошуп жүргөндөргө: "Силер жана силер шерик кылып жүргөндөр ордуңарга (тургула)", – дейбиз. Ошентип Биз аларды ажыратабыз. А Аллахка шерик кылынып жүргөндөр: "Силер бизге табынган эмессиңер,
</item>
<item position="9">
 биздин ортобузда Аллах жетиштүү күбө. Силердин бизге табынып жүргөнүңөр тууралуу биз билген эмеспиз", – дешет.
</item>
<item position="9">
 Анда ар бир жан бул дүйнөдө өзүнүн кылгандарынан түйшөлөт жана чыныгы ээси болгон Аллахка кайтарылат. Ал эми алар ойлоп тапкандар аларды таштап кетет.
</item>
<item position="9">
 Силерге асмандан жана жерден ырыскыны ким берет? Угууңарды жана көрүүңөрдү ким башкарат? Ким өлүктөн тирүүнү, тирүүдөн өлүктү чыгарат? Ким баарын башкарат? – де. Ошондо алар: "Аллах", – дешет. "Анда эмне үчүн Андан коркпойсуңар",– де.
</item>
<item position="9">
 Бул Аллах – силердин чыныгы укуктуу Эгеңер. Акыйкаттан соң бир гана адашуудан бөлөк эмне болмок эле? Эмне үчүн баш тартасыңар?
</item>
<item position="9">
 Ушинтип, бузукулук кылгандарга Эгеңдин: "Алар ыйман келтиришпейт", – деген сөзү чындыкка чыгат.
</item>
<item position="9">
 Силердин шерик кылып жүргөндөрүңөрдүн арасында алгачкы ирет жаратып, анан аны кайра кайтара тургандар да барбы? – дегин. "Аллах алгачкы жаратууну ишке ашырат, анан аны кайра кайтарат. Кандайча баш тартасыңар?" – деп айт.
</item>
<item position="9">
 Аллахка шерик кошкондоруңардын арасында акыйкатка багыттай тургандары барбы? – деп айт. "Аллах гана акыйкатка багыттайт. Өзү жол таппаган жана башкаларды да жетектей албагандарга караганда акыйкатка алып бара тургандын артынан ээрчүүгө татыктуу эмеспи? Силерге эмне болду? Кандай өкүм кылып жатасыңар?" – дегин.
</item>
<item position="9">
 Алардын көпчүлүгү жоромолдорду гана ээрчийт. Албетте, жоромолдор акыйкаттын алдында эч нерсеге арзыбайт. Акыйкатта, Аллах алардын кылгандарын Билүүчү.
</item>
<item position="9">
 Бул Куран Аллахдан башканын ойунан чыгарылган эмес. Ал (Куран) мурункуларды тастыктоо жана Китепти түшүндүрүү үчүн жөнөтүлгөн. Анда шек жок, (ал) ааламдардын Эгесинен келтирилген.
</item>
<item position="9">
 Алар: "Ал аны ойлоп тапкан", – дешеби? "Ага окшогон бир сүрө келтиргиле жана эгер чын болсоңор Аллахдан башка жактырган бирөөнү чакыргыла", – деп айт.
</item>
<item position="9">
 Жок, алар өздөрүнүн билими жетпегендиктен жана маңызын түшүнбөгөндүктөн жалганга чыгарышууда. Аларга чейинкилер да ушинтип жалганга чыгарышкан. Адашкандардын акыры кандай болуп бүткөнүн карап көрчү?!
</item>
<item position="9">
 Алардын ичинде ишенгендери да, (ага) ишенбегендери да бар. Эгең бузукуларды жакшы билет.
</item>
<item position="9">
 Сени жалганга чыгарышса: "Менин кылгандарым өзүмө, силердин кылганыңар өзүңөргө. Силер мен кылгандан оолаксыңар, мен да силер кылгандардан оолакмын", – де.
</item>
<item position="9">
 Алардын арасында сени угуп тургандар да бар. Бирок, алар акыл калчабаса, дүлөйлөргө угуза аласыңбы?
</item>
<item position="9">
 Алардын арасында сени карап тургандар да бар. Бирок сокурлар көрө албаса, сен аларга жол көрсөтө аласыңбы?
</item>
<item position="9">
 Акыйкатта, Аллах адамдарга эч заалымдык кылбайт. А адамдар өздөрүнө өздөрү заалымдык кылышат.
</item>
<item position="9">
 Ал баарын жыйнаган Күнү алар жер үстүндө бир күндүн ичинде бир эле саат болгондой сезишет. Бирин бири таанышат. Аллах менен кездешүүнү жалганга чыгаргандар жана туура жолдо жүрбөгөндөр зыйанга учурашат.
</item>
<item position="9">
 Биз сага коркутуп жаткандарыбыздын бир бөлүгүн көрсөтөбүз же сени ага чейин жайгарабыз. Баары бир алардын кайтып келүүсү бизге (гана). Андан соң Аллах алардын кылгандарынын баарына күбө болот.
</item>
<item position="9">
 Ар бир элге өзүнөн элчи бар. Аларга өздөрүнүн пайгамбарлары келген күнү алардын араларында талаш болгондор адилеттүү түрдө чечилет жана алар таарынышпайт.
</item>
<item position="9">
 Алар: "Эгер сен чын болсоң, анда бул убадалар качан аткарылат?" – деп сурашат.
</item>
<item position="9">
 Эгер Аллах каалабаса, мен өзүмө жакшылык да, жамандык да кыла албайм. Ар бир эл үчүн өз мөөнөтү бар. Ал келген кезде алар аны бир саат жайлата да, узарта да алышпайт, – де.
</item>
<item position="9">
 Айткылачы! Эгерде Анын азабы силерге түндө, же күндүз келсе, анда анын келишин тездетүүнү бузукулар эмне үчүн каалап жатышат? – де.
</item>
<item position="9">
 Ал силерге келген күнү ишенесиңерби? Азыр (көрүп), ишендиңер. Чынында, силер аны тездетүүнү каалаган элеңер.
</item>
<item position="9">
 Андан соң заалымдарга: "Түбөлүк азапты таткыла! Өзүңөр кылганыңарга гана жараша жаза берилдиби?" – делинет.
</item>
<item position="9">
 Жана алар сенден: "Ушулар чындыкпы?" – деп сурашат. "Эгемдин аты менен ант ичем, ооба, бул акыйкат. Силер анын алдында алсызсыңар", – де.
</item>
<item position="9">
 Заалымдык кылган ар бир жан (азапка кабылганда) жер жүзүндөгү бардык нерселер өзүнүкү болсо аны төлөп, кутулгусу келет. Алар жазаны көргөндө катуу өкүнүшөт. Алардын араларында адилеттүүлүк менен өкүм жүргүзүлөт. Аларга зулум кылынбайт.
</item>
<item position="9">
 Ооба! Асмандар менен жердегилердин баары Аллахка таандык. Ооба! Албетте, Аллахтын убадалары чындык. Бирок, алардын көпчүлүгү муну түшүнбөйт.
</item>
<item position="9">
 Ал жашоо берет, өлтүрөт жана силер Ага кайтасыңар.
</item>
<item position="9">
 Эй, адамдар! Силерге Эгеңерден үгүт-насаат, жүрөктөрдөгүнү айыктыруучу, ыймандуулар үчүн туура жол жана мээрим келди.
</item>
<item position="9">
 Алар Анын жакшылыгы, ырайымы, мына ушуга кубанышсын. Анткени, бул алар өздөрүнө чогулткандан жакшы, – деп айт.
</item>
<item position="9">
 Айткылачы: Аллах силерге марттык менен ырыскы бөлүштүргөнүн көрбөйсүңөрбү? Эмнеликтен силер анын бирин арам деп, башкасын адал кылдыңар? – де. "Аллах буга уруксат бердиби, же силер Аллахка жалаа жаап жатасыңарбы", – дегин.
</item>
<item position="9">
 Аллахка жалган жалаа жапкандар Кыйамат күнү тууралуу эмне ойлошот? Акыйкатта, Аллах адамдарга мээримдүү. Бирок, алардын көбү Ага шүгүр кылышпайт.
</item>
<item position="9">
 Сен кандай абалда болсоң да, Курандан эмнени окусаң да, силер эмнени кылсаңар да Биз күбө болуп турабыз. Себеби, силер ага чумкуп киресиңерби? Силердин Эгеңерден жер үстүндө да, асмандарда да кыпындын салмагындай эле, же андан азыраак, же андан көбүрөөк болсо дагы эч нерсе жашыруун эмес. Мунун баары ачык Китепте жазылган.
</item>
<item position="9">
 Ооба! Албетте Аллахка жакын болгондор чоочулашпайт да кайгырышпайт.
</item>
<item position="9">
 Ыймандуулар жана такыба болгондор,
</item>
<item position="9">
 Алар үчүн бул дүйнөдө жана акыретте сүйүнүчтүү кабар бар. Аллахтын убадалары эч өзгөрүлбөйт. Бул улуу ийгилик.
</item>
<item position="9">
 Алардын сөздөрү сени кайгыртууга тийиш эмес. Акыйкатта, бардык ызааттуулук Аллахка гана таандык. Ал Угуучу, Билүүчү.
</item>
<item position="9">
 Ооба! Акыйкатта, асмандар менен жердегилердин баары Аллахка таандык. Аллахдан башка шерик келтирилгендерге табынып жаткандар эмнени көздөшөт? Алар божомолдорду гана ээрчип жүрүшөт. Алар жалганды гана айтышат.
</item>
<item position="9">
 Ал силердин эс алууңар үчүн түндү, көрүүңөр үчүн күндүздү кылган. Албетте, мында уга турган адамдар үчүн айат-белгилер бар.
</item>
<item position="9">
 Алар: "Аллах Өзүнө уул алды", – дешет. Ал (андан) таза! Ал Бай. Ага асмандардагылар менен жердегилердин баары таандык. Силерде болсо эч кандай далилдер жок. Аны билбей туруп, Аллах тууралуу айта аласыңарбы?
</item>
<item position="9">
 Акыйкатта, Аллахка жалган жалаа жабуучулар ийгиликке жете алышпайт – дегин.
</item>
<item position="9">
 Бул дүйнөдө жыргал, андан соң алардын Бизге кайтуулары бар. Ошондо Биз каапыр болгондору үчүн катуу азап таткыдай кылабыз.
</item>
<item position="9">
 Сен аларга Нухтун байанын окуп бер. Ал элине мындай деди: "О элим! Эгер менин силердин араңарда болгонум жана силерге Аллахтын айаттарын эскерткеним оор болуп жатса, анда мен Аллахка тобокел кылдым. Өзүңөрдүн кудайларыңар менен ишиңерди чогулткула. Силердин ишиңер жашыруун калбасын. (Өз ниетиңерди жашырбастан) мага кечиктирбей өкүм чыгаргыла.
</item>
<item position="9">
 Эгер силер менден кетсеңер, мен силерден сыйлык сурабаймын. Менин сыйлыгым Аллахдан гана. Мага ыймандуулардан болуу буйрулган".
</item>
<item position="9">
 Алар аны жалганчы деп жарыйалашты. Биз аны жана аны менен кемеде бирге болгондорду куткардык. Биз аларды орун басарлар кылдык жана Биздин айаттарыбыздан баш тарткандарды сууга чөктүрдүк. Эскертилгендердин акыры кандай болуп бүткөндүгүн карачы!
</item>
<item position="9">
 Нухтан кийин Биз ар бир элге өзүнүн пайгамбарларын жөнөттүк. Алар айкын далилдер менен келишти. Мурда да жалганга чыгаргандыктары үчүн алар ыйман келтиришкен эмес. Чектен чыккандардын жүрөктөрүн мына ушинтип мөөрлөйбүз.
</item>
<item position="9">
 Андан соң Мусаны жана Харунду Биздин айаттарыбыз менен Фараонго жана анын жан-жөкөрлөрүнө жөнөттүк. Бирок, алар текеберленишип күнөө кылуучу коомдон болушту.
</item>
<item position="9">
 Бизден акыйкаттык келгенде алар: "Бул анык сыйкыр", – дешти.
</item>
<item position="9">
 Анда Муса: "Силерге акыйкаттык келгенде, ал тууралуу ушундай дейсиңерби? Ушул да сыйкырбы? Сыйкырчылар мындай ийгиликке жете албайт", – деди.
</item>
<item position="9">
 Алар: "Сен бизди ата-бабаларыбыз карманган нерселерден кайтаруу жана жер жүзүндө бийлик экөөңөрдүн колуңарда болуу үчүн келдиңби? Биз, экөөңөргө ишенбейбиз", – дешти.
</item>
<item position="9">
 Фараон: "Мага бардык илимдүү сыйкырчыларды келтиргиле!" – деди.
</item>
<item position="9">
 Сыйкырчылар келгенде Муса аларга: "Ыргыта турганыңарды ыргыткыла!" – деди.
</item>
<item position="9">
 Алар ыргытышканда, Муса: "Силер келтирген нерсе сыйкыр (гана)! Албетте Аллах аны жок кылат. Акыйкатта, Аллах бузукулардын ишин оңдобойт", – деди.
</item>
<item position="9">
 А Аллах күнөөкөрлөр үчүн жек көрөөрлүк болсо да, Өзүнүн сөзү менен акыйкатты бекемдейт.
</item>
<item position="9">
 Бирок, анын элинин ичинен Фараон жана анын жан жөкөрлөрү жазага тартпасын деп корккондору себептүү азыраагынан башкасы Мусага ишенбеди. Акыйкатта, Фараондун жер үстүндө зор бийлиги бар болуучу жана ал чектен чыккандардан эле.
</item>
<item position="9">
 Муса: "Эй элим! Эгер Аллахка силер мойун сунуучу болуп, ишенсеңер Ага тобокел кылгыла", – деди.
</item>
<item position="9">
 Алар: "Биз Аллахка тобокел кылдык. Эгебиз, бизди заалым эл үчүн азгырык-сыноо кылба,
</item>
<item position="9">
 бизди каапыр элден Өз мээримиң менен куткар!" – дешти.
</item>
<item position="9">
 Биз Мусага менен анын тууганына: "Өз элиңер үчүн Мисирде үй кургула, аны сыйына турган үй кылып алгыла жана намаз окугула. Жана ыймандууларга сүйүнчү кабарды жеткизгиле", – деп айан бердик.
</item>
<item position="9">
 Муса: "О Эгебиз! Сен Фараонго жана анын жан жөкөрлөрүнө бул дүйнөдө кооздук менен мол байлыкты бердиң. Эгебиз, ошондуктан алар башкаларды адаштырып, туура жолуңдан чыгарып жатышат. Эгебиз, алардын байлыктарын жок кыл да, жүрөктөрүнө катуу мөөр бас! Алар катуу азапты тартканга чейин ыймандуу болушпайт", – деди.
</item>
<item position="9">
 Анда Ал (Аллах) айтты: "Силердин дубаңарга жооп берилди. Туруктуу болгула жана наадандардын жолуна ээрчибегиле!"
</item>
<item position="9">
 Биз Исраил уулдарын деңизден өткөрдүк. А Фараон жана анын аскерлери өч жана душмандык менен алардын артынан ээрчип жөнөштү. Ал (фараон) чөгүп бараткан кезде: "Исраил уулдары ишенген бир Кудайдан башка кудай жок деп ишенемин жана мен Ага мойун сунуучуларданмын", – деди.
</item>
<item position="9">
 Азыр гана!(бы?) Сен мурун көгөргөн бузукулардан элең...
</item>
<item position="9">
 Бүгүн Биз кийинки муундарга үлгү болсун үчүн сенин денеңди (сактап) куткарабыз. Бирок, көп элдер Биздин айаттарыбыздан бейкапар.
</item>
<item position="9">
 Биз Исраил уулдары үчүн кереметтүү калааларды курдук жана аларга таза ырыскыларды бердик. Аларга ачык билим келгенге чейин, алар бир-бири менен бөлүнүшпөдү. Акыйкатта, Эгең Кыйамат күнү алардын ортосундагы пикир келишпестиктери тууралуу териштирет.
</item>
<item position="9">
 Эгер сага түшүргөндөрүбүздөн күдүктөнсөң, сенден мурунку Китеп окугандардан сура. Чынында сага Эгеңден Акыйкат келди. Андыктан күдүктөнүүчүлөрдөн болбо!
</item>
<item position="10">
 Аллахтын айаттарын жалганга чыгаруучулардан болбо. Антсең, зыйанга учуроочулардан болосуң.
</item>
<item position="10">
 Акыйкатта, ыймансыздар – үстүнөн Эгеңдин сөзү акыйкатталган.
</item>
<item position="10">
 Бүткүл айаттарыбыз келсе да, алар оорутуучу азапты көргөнчө (ишенишпейт).
</item>
<item position="10">
 Йунустун элинен башка ыйман келтирген жана ыймандары пайда берген айыл болгонбу? Алар ишенген кезде Биз аларды бул дүйнө тиричилигиндеги кордоочу жазадан куткардык жана аларды белгилүү мезгилге чейин пайдалангыдай кылдык.
</item>
<item position="10">
 Эгер Эгең кааласа жер жүзүндөгүлөрдүн баары ыйманга келишээр эле. Сен адамдарды ыйман келтирүүгө зордойсуңбу?
</item>
<item position="10">
 Эч бир жан Аллахдан уруксатсыз ыймандуу боло албайт. Ал акыл жүгүртпөгөндөрдү жазага тартат.
</item>
<item position="10">
 Көргүлө! Асмандар менен жерде эмнелер бар? – де. Ыймансыз коомго айаттар да, элчилер да пайда бербейт. Алар ыйман келтиришпейт.
</item>
<item position="10">
 Алар мурунку каапырларга жеткендерден да башка бир нерселерди күтүп турабы? Аларга: "Күтүп тургула! Мен да силер менен бирге күтүүчүлөрдөнмүн", – деп айт.
</item>
<item position="10">
 Ошондо Биз Өзүбүздүн пайгамбарларды жана ыймандууларды куткарабыз. Акыйкат ушундай болот. Момундарды куткаруу Бизге таандык.
</item>
<item position="10">
 Эй адамдар! Силер менин диниме шек саноочу болсоңор, мен Аллахдан башка силер табынгандарга табынбаймын. Мен Аллахка гана табынамын, Ал силерди өлтүрө алат. Мага момундардан болуума буйрук кылынган, – дегин.
</item>
<item position="10">
 Жүзүңдү туура динге бур жана мушриктерден болбо.
</item>
<item position="10">
 Бир Аллахдан башка сага пайда да, зыйан да келтире албаган эч кимге табынба. Антпесең, сен заалымдардан болосуң.
</item>
<item position="10">
 Эгер Аллах сени бир кырсыкка учуратса, Андан башка эч ким куткара албайт. Эгер Ал сага жакшылык жөнөтсө, Анын мээримдүүлүгүн эч ким токтото да албайт. Ал Аны Өз пенделеринин ичинен каалагандарына берет. Ал Кечирүүчү, Боорукер.
</item>
<item position="10">
 О адамдар! Силерге Эгеңерден акыйкат келди. Ким туура жол менен барса, ал өзүнө пайда келтирет. Ким адашса, өзүнө гана зыйан жеткирет. Мен силер үчүн өкүл эмесмин.
</item>
<item position="10">
 Өзүңө кабар кылынгандарга ээрчи жана Аллах өкүм кылганга чейин сабырдуу бол. Анткени, Ал өкүмдарлардын эң мыктысы.
</item>
<item position="10">
 Алиф, лам, ра. Бул (Куран) – айаттары бекитилген жана Даанышман, Билүүчү (Аллах) тарабынан ачык байан кылынган Китеп.
</item>
<item position="10">
 Аллахдан башкага сыйынбагыла! Чындыгында, Мен силерге Ал тараптан эскертүүчү жана Кубандыруучумун.
</item>
<item position="10">
 Эгеңерден кечирим тилеп, Ага тообо кылгыла. Ал силерди белгилүү мөөнөткө чейин көркөм түрдө пайдаландырат да, ар бир жакшылык ээсине сыйлык берет. Эгер (Аллахдан) жүз бурсаңар, чынында, силер үчүн Улуу Күндүн азабынан коркомун.
</item>
<item position="10">
 Кайтуучу жериңер Аллах тарап. Ал бардык нерсеге Кудуреттүү.
</item>
<item position="10">
 Эсиңерде болсун: Алар Андан жашынуу үчүн көкүрөктөрүн кумтулап алышат. Билгиле: Алар кийимдерин оронгон кезде да ашкере жана көмүскө жасаган иштерин жакшы билет. Акыйкатта, Ал – көөдөндөгүлөрдү Билүүчү!
</item>
<item position="10">
 Жер бетиндеги бардык жан-жаныбардын ырыскысы – Аллахдан келет. Ал алардын туруктуу жана убактылуу ордуларын билет. Баарысы Ачык Китепте (жазылуу).
</item>
<item position="10">
 Ал кимиңер жакшы амал кылышыңарды сыноо үчүн асмандар менен жерди алты күндө жаратты жана Анын Аршы суу үстүндө эле. Аларга :"Силер өлгөндөн кийин тирилесиңер", – деп айтсаң, каапырлар: "Чындыгында, бул – даана сыйкыр", – дешет.
</item>
<item position="10">
 Эгер алардан азапты белгилүү мөөнөткө чейин кечиктирсек, алар: "Эмне үчүн кечигүүдө?" – дешет. Аларга азап келген күнү,тосулбайт. Алардын шылдыңдаган нерсеси, өздөрүнүн баштарына түшөт.
</item>
<item position="10">
 Эгер Биз адам баласына ырайым кылып, аны андан алсак, үмүт үзүүчү каапырга айланат.
</item>
<item position="10">
 Ага жеткен кыйынчылыктан кийин, жакшылыктарыбызды жиберсек: "Ал жамандыктар менден кетти!" – деп, аша сүйүнүп, мактанат.
</item>
<item position="10">
 Бирок сабыр кылып, жакшы иштерди жасагандар үчүн кечирим жана улуу сыйлык (бар).
</item>
<item position="10">
 Мүмкүн сен алардын: "Эмнеге ага казына түшүрүлбөйт, же аны менен бирге периште келбейт" – деп айткандарына көкүрөгүң кысылып, өзүңө айан кылынган нерсенин кээ бирин балким таштагың келээр? Чындыгында, сен эскертүүчү ганасың. Аллах – бардык нерсеге Көзөмөлчү!
</item>
<item position="10">
 (Алар:) "Аны өзү ойлоп тапты", – деп айтышты. Аларга: "Эгер айтканыңар чын болсо, Аллахдан башка каалаганыңарга (буддарыңарга) кайрылып, ойдон чыгарып болсо да ушул сыйактуу, же ушуга окшош он сүрө түшүрүп көргүлөчү", – деп айт.
</item>
<item position="10">
 Эгер чакырган, кайрылган нерсеңер силерге жооп бербесе, анда, чыны менен эле бул Куран Аллахтын илиминен түшүрүлгөнүн жана Аллахдан башка кудай жок экенин билгиле. Мойун сунасыңарбы?" – деп айт.
</item>
<item position="10">
 Ким дүйнө жашоосун жана анын кооздуктарын кааласа, дүйнөдөн алар каалаган нерселеринин баарын ушунтип беребиз: алар бул жерде эч нерседен кем болушпайт.
</item>
<item position="10">
 Бирок, аларга акыретте Тозок отунан башка эч нерсе жок. Дүйнөдө жасаган амалдарынын баары текке кетет. Алардын кылгандары бошко кетүүчү нерселер.
</item>
<item position="10">
 Эгеңдин өзгөчө далили, ага кошумча күбөсү да болгон мурунку жол көрсөткүч жана ырайым түрүндөгү Мусанын Китебине ээ болгондор – мына ошолор ага ишенгендер. Элдерден ким ага каршы чыкса анда, анын убада кылынган жери – От. Сен да андан күдүктөнбө. Ырасында, ал – Эгеңден (келген) Акыйкат. Бирок адамдардын көбү (ага) ишенишпейт.
</item>
<item position="10">
 Аллахка жалган жалаа жапкандан да заалымыраак ким бар? Мына ошолор Эгеңердин алдына алынып келинет да – күбөлөрү: "Мына ушулар Эгесине жалаа жапкандар!" – дешет. Эсиңерде болсун: Аллахтын каргышы – заалымдарга эмеспи?!
</item>
<item position="10">
 Алар Аллахтын жолунан тосушат да, кыйшык жолду издешет. Алар акыретке ишенбегендер.
</item>
<item position="10">
 Алар жер жүзүндө Аллахты алсырата алышпайт. Анткени алардын Аллахдан башка жардамчылары жок. Алардын азаптары (улам) көбөйтүлүп турат. Алар көрө да, уга да алышпайт.
</item>
<item position="10">
 Мына ошолор өздөрүнө зыйан кылуучулар. Алардын жасалма кудайлары тигилерден жоголуп кеткен.
</item>
<item position="10">
 Алар акыретте зыйанга учуроочулар экени шексиз.
</item>
<item position="10">
 Чындыгында, ыйман келтирип, жакшы иштерди кылгандар, Эгесине мойун сунгандар, мына ошолор – Бейиш ээлери. Алар анда түбөлүк калышат.
</item>
<item position="10">
 Эки топтун мисалы – дудук, сокур – көрүүчү, угуучунун мисалындай. Кантип эле ушул экөө тең болсун?! Эсиңерге келбейсиңерби?!
</item>
<item position="10">
 Албетте, Биз Нухту өз коомуна жибердик. (Ал:) "Мен силерге чыныгы эскертүүчүмүн,
</item>
<item position="10">
 Аллахка гана сыйынгыла! Чындыгында мен силер үчүн сыздатуучу Күндүн азабынан коркомун", – дегин.
</item>
<item position="10">
 Анын коомунун каапыр башчылары: "Биз сени өзүбүз сыйактуу эле адам катары тааныйбыз. Сени эң кадырсыз жана кор болгон адамдар ээрчишкенин көрүп турабыз. Ошондуктан биз силердин эч бир артыкчылыгыңарды да көрбөй жатабыз. Биз силерди жалганчы гана деп эсептейбиз", – дешти.
</item>
<item position="10">
 Нух: "Эй, элим! Көрдүңөрбү? Эгебиз тараптан өзгөчө бир далилге ээ болсом, анан Ал Өзү мага ырайым берип, ал силерге көрүнбөсө да силер Аны жок деп ойлосоңор, биз силерге (динди) зордоп кабыл алдыра алмак белек?
</item>
<item position="10">
 Эй, элим! Мен силерден мал-мүлк сурабаймын. Менин акым бир гана – Аллахдан. Мен ыйман келтиргендерди кубалоочулардан эмесмин. Анткени, алар – Эгелерине (акыретте) жолугуучулар. Бирок, мен силердин наадан (эл) экениңерди көрүп турам"
</item>
<item position="10">
 Эй, элим! Эгерде мен аларды кубаласам, анда мени Аллахдан ким коргоп кала алат? Эсиңерди жыйбайсыңарбы?!
</item>
<item position="10">
 Мен силерге: "Жанымда Аллахтын казыналары бар деп айтпаймын жана көмүскө-кайыпты да (ал маалыматтарды) билбеймин. Мен периште да эмесмин. Ошондуктан, силер көзүңөргө илбегендерге: "Аллах силерге жакшылык жибербейт", – деп да айтпаймын. – Аллах – алардын дилиндегилердин баарын жакшыраак билет. Андай кылсам, анда мен заалымдардан болуп калам", (–деди).
</item>
<item position="10">
 Алар: "Эй, Нух! Сен биз менен жаңжалдашып көпкө талашып-тартыштың. Эгер сөзүң чын болсо, өзүң бизди коркутуп жаткан нерсеңди бизге жиберчи!" – дешти.
</item>
<item position="10">
 (Нух:) "Аны кааласа, бир гана Аллах жиберет. Силердин ага чамаңар да келбей калат.
</item>
<item position="10">
 Эгер Аллах силерди адаштырууну кааласа, мен силерге насаат айтсам да, ал силерге пайда бербейт. Ал (Аллах) – силердин Эгеңер. Ага кайтып барасыңар", – деди.
</item>
<item position="10">
 Же алар: "Куранды өзү эле жазып койгон", – дешеби?! Аларга: "Эгер аны мен жазган болсом, анын күнөөсү мага тийет. Андыктан, мен силер иштеген күнөөлөрүңөрдөн оолакмын", – деп айткын.
</item>
<item position="10">
 Ошентип, Нухка: "Элиңдин ыйман келтиргендеринен башкалары (эч качан) ишенишпейт. Эми алардын жасаган иштерине кейибе", ­– деген айан түшүрдүк.
</item>
<item position="10">
 (Биздин) көз алдыбызда, айаныбыз менен кеме жаса. Зулум кылгандар (каапырлар) үчүн Мага кайрылба! Эми алар (Топон сууга) чөктүрүлөт",–дедик.
</item>
<item position="10">
 Кемени жасап жатканда элинин бийлери жанынан өткөн сайын аны келекелеп жатышты. (Нух) аларга: " Эгер силер бизди шылдыңдасаңар, биз да силерди өзүңөр шылдыңдагандай кылып шылдыңдайбыз", – деди.
</item>
<item position="10">
 Кордуктуу азап кимге келээрин жана туруктуу жабыр кимдин башына түшөөрүн тез арада билесиңер.
</item>
<item position="10">
 Биздин буйругубуз менен тандырдан суу оргуштап чыкканда (Нухка:) "Ар бир жаныбардан бирден жуп кылып, ыйман келтиргендерди жана өз үй-бүлөңдүн өкүм чыккандарынан башкаларын алып кемеге чык", – дедик. Чындыгында, аны менен ыйман келтиргендер абдан аз (болчу).
</item>
<item position="10">
 (Нух:) "Кемеге олтургула! Анын жүрүшү да, токтошу да Аллахтын ысмы менен! Чындыгында, Эгем – Кечиримдүү, Ырайымдуу!" – деди.
</item>
<item position="10">
 Ал кеме аларды тоолордой болгон толкунда алып жүрдү. Нух айрыларда уулуна: "Эй, уулум! Биз менен бирге кемеге олтур. Каапырлардан болбо!" – деп чакырды.
</item>
<item position="10">
 Уулу: "Мени суудан сактай турган тоого чыгамын!" – деди. Анда атасы: "Аллах ырайым кылгандардан башкаларга бүгүн Аллахтын буйругунан сактап калар эч нерсе жок!" – деди. Ошондо экөөсүнүн ортосун толкун каптап, ал чөктүрүлүүчүлөрдөн болду.
</item>
<item position="10">
 Эй, Жер! Сууңду тарт! Асман сен да токто! – деп айтылды да, суу тартылып, иш орундалды. Ал эми кеме Жудий тоосуна токтоду. "Заалымдар жок болсун!" – деп айтылды.
</item>
<item position="10">
 Нух Эгесине кайрылып: "О Эгем! Чындыгында уулум менин үй-бүлөмдөн эле го. Албетте, Сенин убадаң сөзсүз аткарылат. Сен өкүмдарлардын Өкүмдарысың!" – деди.
</item>
<item position="10">
 (Аллах:) "Эй, Нух, ал сенин үй бүлөңдөн эмес. Анткени анын жасаган иши дурус эмес. Ошондуктан билбеген нерсеңди Менден сураба. Наадандардан болбошуңду насаат кыламын",–деди.
</item>
<item position="10">
 (Нух:) "О Эгем, чындыгында билбегенимди Сенден суроодо Өзүң менен сактанам. Эгер мени кечирип, ырайым кылбасаң, зыйанга учуроочулардан болом" – деди.
</item>
<item position="10">
 Эй, Нух! Өзүң менен бирге болгон топторго: Биз тараптан тынчтык жана береке менен кемеден түш", деп айтылды. Башка бир коомду дүйнө (жыйноо) менен алек кылып, анан аларды Биз тараптан сыздатуучу азап ороп алат.
</item>
<item position="10">
 Мына ушулар кайып байандардан. Аны сага жашыруун кабар кылдык. Мындан мурда аны сен да, коомуң да билген эмес эле. Андыктан сабыр кыл. Чындыгында, ийгилик – такыбалардыкы.
</item>
<item position="10">
 Аад коомуна тууганы Худду жибердик. Ал: "Эй, элим! Аллахка гана сыйынгыла! Силердин Андан башка Кудайыңар жок. Чындыгында, силер – абдан жалганчы элсиңер.
</item>
<item position="10">
 Эй, элим! Мен силерден акы сурабаймын. Менин эмгегим – мени Жаратканга гана таандык. Акыл жүгүртсөңөрчү?
</item>
<item position="10">
 Эй, элим! Эгеңерден кечирим сурап, Ага тообо кылгыла. Силерге асмандан жамгыр жаадырып, күчүңөргө-күч кошот. Андыктан күнөөкөр болуп, (ыймандан) баш тартпагыла", – деп айтты.
</item>
<item position="10">
 Алар: "Эй, Худ! Сен бизге (жетээрлик) далил келтире алганың жок. Биз сенин сөзүң менен кудайларыбызды таштабайбыз жана сага ишенбейбиз", – дешти.
</item>
<item position="10">
 Алар: "Сага кээ бир кудайларыбыздын жамандыгы жетиптир деп айтабыз", – дешти. Худ: "Чындыгында мен Аллахты күбө кыламын. Мен силердин Аллахка кошкон шериктериңерди четке кагарыма өзүңөр да күбө болгула.
</item>
<item position="10">
 Андан башка (кудай жок). Баарыңар Мага болгон айла-амалыңарды жасай бергиле. Андан соң, мөөнөт бербегиле.
</item>
<item position="10">
 Чындыгында, менин да, силердин да Эгеңер болгон Аллахка тобокел кылдым. Кандай гана жан болбосун, Аллах – анын дал көкүлүнөн кармайт. Ырасында Эгем – Туура Жол үстүндө.
</item>
<item position="10">
 Эгер (ыймандан) жүз үйрүсөңөр да, мен өзүм аркылуу (жиберилген) насааттарды силерге жеткирдим. Эгем ордуңарга башка коомду алмаштырса, силер Ага эч бир зыйан кыла албайсыңар. Чындыгында, Эгем – бардык нерсени Сактоочу!
</item>
<item position="10">
 Буйругубуз келген кезде Худ менен ыйман келтиргендерди ырайымыбыз менен куткардык. Аларды оор азаптан куткардык.
</item>
<item position="10">
 Ошол Аад эли Эгеңдин айаттарына каршы чыгып, Анын элчилерине мойун сунбай, зөөкүр текеберлердин буйруктарына баш ийишти.
</item>
<item position="10">
 Бул дүйнөдө да, Кыйамат Күнүндө да аларды каргыш коштоп жүрөт. Эсиңерде болсун: Аад эли Эгеңерге каршы чыкты. Эсиңерде болсун: Худдун коому Аад ырайымдан алыс калды!
</item>
<item position="10">
 Самуд элине өздөрүнүн тууганы Салихти (пайгамбар) кылып жибердик. (Ал:) "Эй, элим! Аллахка гана сыйынгыла. Силердин Андан башка эч бир Кудайыңар жок. Ал силерди жерден жаратып, анда өмүр сүргүздү. Эми Андан кечирим сурагыла. Ага тооба кылгыла. Чындыгында, Эгем (бизге) жакын. Ал тилектерди кабыл кылуучу", – деди.
</item>
<item position="10">
 Алар: "Эй, Салих! Сен мындан мурда биздин арабызда үмүт кылдырган адам элең. Эми ата-бабаларыбыз сыйынган нерсеге бизди сыйынуудан тыйасыңбы? Ырасында, сенин бизди чакырган нерсеңе күмөн менен карайбыз, ары такыр ишенбейбиз", – дешти.
</item>
<item position="10">
 (Салих:) "Эй, калкым! айткылачы, эгер мен Эгем тараптан ачык далилдүү болсом, Ал Өзү тараптан мага ырайым кылган болсо, анан мен Ага каршы чыксам, анда мени Аллахдан ким коргоп кала алат? Андай болгондо силер мага адашуудан бөлөк эч нерсе алып келе албайсыңар", – деди.
</item>
<item position="10">
 Эй, коомум! Мына бул Аллахтын ингени – силерге керемет. Ошондуктан ага тийишпегиле, Аллахтын жеринде (кенен-кесир) оттоп жүрсүн. Ага жамандык кылбагыла. Эгер жамандык кылсаңар, анда заматта азапка кабыласыңар, – деди.
</item>
<item position="10">
 Бирок алар аны союп салышты. (Ошондо Салих:) "Журтуңарда үч күн жашап тургула. Бул – жалганга чыкпай турган убада!" – деди.
</item>
<item position="10">
 Ал буйругубуз келген кезде Биздин ырайымыбыздан Салих жана аны менен бирге ыйман келтиргендерди ошол күндүн оор кордугунан куткарып калдык. Албетте, Эгең – Күчтүү, Ызаттуу!
</item>
<item position="10">
 Заалымдык кылгандарды добуш алып, өз журттарында үстөмөн түшкөн бойунча тыптыйпыл болушту.
</item>
<item position="10">
 Ал жер эч качан, эч ким жашабагандай тыптыйпыл кылынды. Эсиңерде болсун: Чындыгында Самуд эли Эгесине каршы чыкты. Билип койгула: "Самуд элине ырайым кылынбайт!
</item>
<item position="10">
 Чындыгында, элчилерибиз Ибрахимге жагымдуу куш кабар менен салам беришти. Ибрахим аларга: "Салам!" – деди да, дароо музоонун куурулган этин (дасторконго) алып келди.
</item>
<item position="10">
 (Ибрахим:) алардын колдору этке эч бир тийбегенин көрүп, чоочуркап, шекшиди. Алар: "Коркпо!" Чындыгында, биз Лут коомуна жиберилдик", – деди.
</item>
<item position="10">
 Ибрахимдин жанында турган айалы күлүп жиберди. Ошондо ага Исхак, Исхактан кийин Йакупту сүйүнчүлөдүк.
</item>
<item position="10">
 (Ибрахимдин жубайы): "Оой, мен – кемпир, күйөөм – чал болсо, анан кайдан төрөмөк элем. Албетте, бул – таң калыштуу нерсе", – деди.
</item>
<item position="10">
 (Периштелер ага): "Сен Аллахтын амирине таң каласыңбы? Аллахтын ырайымы менен берешендиги силерге болсун! Чындыгында, Аллах – мактоого татыктуу, өтө Улуу!",–дешти.
</item>
<item position="10">
 Ибрахимден коркуу (сезими) кетип, ага кубаныч (сезими) келген кезде Биз менен Лут эли тууралуу талашып тартыша баштады.
</item>
<item position="10">
 Чындыгында, Ибрахим жумшак мүнөздүү, камкор, сыпаа (адам эле).
</item>
<item position="10">
 (Периштелер:) "Эй, Ибрахим! Мындан баш тарт. Анткени Эгеңдин буйругу келген. Шексиз, аларга кайтарылбай турган апаат келет", (–дешти).
</item>
<item position="10">
 Элчилерибиз (жаш жигиттердин кейпинде) Лутка келген кезде ал тынчсыздана жана кайгыра баштады да: "Чындыгында, бул оор күн", – деди.
</item>
<item position="10">
 (Луттун) коому ага чуркап келишти. Чындыгында алар мурдатан эле ыплас иштер менен алек болушчу. (Лут аларга:) "Эй, калкым! Мына, кыздарым, алар силер үчүн тазараак. Аллахдан корккула. Конокторумдун алдында мени шерменде кылбагыла. Араңарда туура ой жүгүрткөн бир да адам калган эмеспи?" – деди.
</item>
<item position="10">
 Алар айтышты: "Сенин кыздарыңда биздин жумушубуз жок. Ырасында, сен биздин эмнени каалаганыбызды жакшы билесиң", – деди.
</item>
<item position="10">
 (Лут:) "Аттиң, менин силерге өтө турган бийлигим, же тайанычым болгондо кана?" – деди.
</item>
<item position="10">
 (Периштелер:) "Эй, Лут! Чындыгында биз Эгеңдин элчилерибиз. Алар сага эч качан тийише алышпайт. Түндүн бир оокумунда үй- бүлөң менен дароо жолго чык. Жубайыңдан башка эч кимиси артта калбасын. Анткени келе турган апаат ага да жетет. Алардын убадасы таң. Таң жакын эмеспи?" – деди.
</item>
<item position="10">
 Аларга апаат маалы келген кезде ал жердин үстүн астына келтирдик да, бышырылган таштарды тынымсыз жаадырдык.
</item>
<item position="10">
 Бул – Эгеңдин алдында белигиленген эле. Мындай апаат – заалымдардан узак эмес.
</item>
<item position="10">
 Мадйанга тууганы Шуайпты (пайгамбар кылып) жибердик. (Ал:) "Эй, элим! Аллахка гана сыйынгыла. Силердин Андан башка эч бир Кудайыңар жок. Өлчөмдү жана салмакты (таразадан) кемитпегиле. Чындыгында, мен силерди жакшылыкта көрүп турам. Бирок, мен силер үчүн Кыйамат Күнүнүн ороп алуучу оор азабынан корком" – (деди).
</item>
<item position="10">
 Эй, элим! Өлчөөнү, (таразада) тартууну толук аткаргыла, адамдардын нерселерин (акыларын) кемитпегиле! Жер жүзүндө бузукулук кылбагыла.
</item>
<item position="10">
 Эгер момун болсоңор, анда чындыгында силер үчүн Аллахтын калтырган (адал) нерсеси жакшыраак. Мен силердин үстүңөрдөн кароолчу эмесмин,–деди.
</item>
<item position="10">
 Алар: "Эй, Шуайб! Биздин ата-бабаларыбыз сыйынган нерсени таштоону, же өз мал-мүлкүбүздү кантип иштетүүнү эмне, сага намазың буйуруп жатабы? Чындыгында, сен өтө жумшак, туура жолдо болуучусуң", – дешти.
</item>
<item position="10">
 (Шуайб:) "Эй, калкым! Айткылачы: Эгер мен Эгем тарабынан ачык далилдер үстүндө болсом, анан (Аллах) Өз алдынан жакшы ырыскыларды жиберип жатса, мен силерге каршы чыгып, силерди тыйып жаткан нерсени өзүм жасоону каалабаймын. Мен алымдын жетишинче түзөтүүнү гана каалаймын. Менин ийгилигим – Аллахка гана таандык. Ага тобокел кылдым жана Ага гана мойун сунамын.
</item>
<item position="10">
 Эй, элим! Мага каршы чыгышыңар – силерге Нухтун элине, Худдун элине, же Салихтин элине келгендей оор кыйынчылыктын келишине себепчи болбосун. Ошондой эле, Лут эли да силерден алыс эмес.
</item>
<item position="10">
 Эгеңерден кечирим сурагыла. Ага тообо кылгыла. Чындыгында, менин Эгем абдан Мээримдүү, өзгөчө Сүйүүчү!" – деп айтты.
</item>
<item position="10">
 Алар: "Эй, Шуайб! Биз айткандарыңдын көбүн түшүнбөйбүз. Анын үстүнө биз сени өзүбүздөн төмөн деп эсептейбиз. Эгер сенин туугандарың болбогондо ташбараңга алып өлтүрмөкбүз. Анткени сен биз үчүн кадырлуу эмессиң!" – деди.
</item>
<item position="10">
 (Шуайб:) "Эй, элим! Силерге Аллахдан да туугандарым кадырлуубу? Аллахты артыңарга таштап жатасыңар. Албетте, Эгем силер эмне кылып жатканыңарды билип, ороп алуучу!
</item>
<item position="10">
 Эй, калкым! Колуңардан келгенин жасагыла, мен да (колумдан келгенин) жасаймын. Жакында кордук алып келүүчү азаптын кимге келе турганын жана кимдин жалганчы экенин билесиңер. Эми күткүлө, мен да силер менен чогуу күтөм", – деди.
</item>
<item position="10">
 Буйругубуз келген кезде Шуайбды жана аны менен бирге ыйман келтиргендерди ырайымыбыз менен куткардык да, заалымдык кылгандарды өтө катуу чыккан үн менен алдык, алар үстөмөн түшкөн бойунча өз журттарында жок болушту.
</item>
<item position="10">
 Алар жерде эч качан алар жашабагандай (тыптыйпыл кылдык). Эсиңерде болсун: Самуд эли ырайымдан оолак калгандай эле, Мадйан эли да ырайымдан четте калды.
</item>
<item position="10">
 Акыйкатта, Мусаны айаттарыбыз жана даана далилдер менен (пайгамбыр кылып) жөнөттүк.
</item>
<item position="10">
 Фараонго жана анын жан-жөкөрлөрүнө жиберсек, алар Фараондун буйругуна баш ийишти. Фараондун буйругу туура эмес болчу.
</item>
<item position="10">
 Фараон Кыйамат күнү өз элинин алдына түшүп, (баштап барып) аларды тозокко түшүрөт. Ал – түшө тургандардын (ичинен) эң жаман жер!
</item>
<item position="10">
 Бул дүйнөдө да, Кыйамат Күнүндө да каргыш аларды коштоп жүрөт. Ал – кандай жаман "белек"!
</item>
<item position="10">
 Ушул – (кыйратылган) шаарлардын кабары. Сага аны (Биз) байан кылуудабыз. Алардын айрымдары али тирүү, айрымдары жер бетинен жок болгон.
</item>
<item position="10">
 Биз аларга зулумдук кылбадык. Алар өздөрүнө зулумдук кылышты. Эгеңдин буйругу келген кезде, алардын Аллахдан башкага жалбаргандары өздөрүнө эч бир пайда алып келген жок. Зыйандарын гана арттыргандан башка кымындай да ишке жарабады.
</item>
<item position="10">
 Эгең аларды алганда, шаарлардын заалым элдерин ушунтип алат. Албетте, Анын соккусу жан чыдагыс катуу.
</item>
<item position="10">
 Акыйкатта, бул айтылган байандарда акырет азабынан корккон адамдар үчүн насааттар бар. Кыйамат – бардык адамдар жыйнала турган жана күбө боло турган күн.
</item>
<item position="10">
 Ал эми Кыйамат Күнүн белгилүү бир убакытка чейин гана кечиктиребиз.
</item>
<item position="10">
 Ал Күн келгенде, Аллахтын уруксатысыз эч ким сүйлөбөйт. Алардын (адамдардын) шордуусу да, бактылуусу да бар.
</item>
<item position="10">
 Шордуулар Тозокто какшап ыйлашат, онтошот, озондошот.
</item>
<item position="10">
 Алар Тозокто асмандар менен жер канча турса ошончо жылдап калышат. Бирок, Эгең кааласа... анда – башка. Чындыгында, Эгең Өзү каалагандай жасайт.
</item>
<item position="10">
 Ал эми бактылуу болгондор, Бейиште болушат. Алар бейиште асмандар менен жер канча турса ошончо жыл жашап калышат. Бирок, Эгең кааласа... анда – башка. Бул – эч качан түгөнбөгөн сыйлык.
</item>
<item position="11">
 Анда алардын сыйынгандары тууралуу күдүктөнбө. Алар ата-бабалары сыйактуу эле (өздөрү билип билбей) мурдатан сыйынып келгендерге сыйынышат. Албетте, Биз алардын шыбагаларын кемитпестен беребиз.
</item>
<item position="11">
 Ырасында, Мусага Китеп бердик. Ошондо да ал (Тоорат) тууралуу кайчылаш пикирлер болгон. Эгер Эгеңден Сөз берилбегенде, анда аларга өкүм жиберилмек. Албетте, алар Курандан шектенишүүдө.
</item>
<item position="11">
 Ант болсун! Албетте, Эгең алардын бардыгынын жасагандарынын акысын толук кылып берет. Чындыгында, Ал – алардын кылып жаткан иштеринен Кабардар!
</item>
<item position="11">
 Сен жана сени менен бирге тообо кылган адамдар да силерге (Аллахдан) буйурулгандай Туура Жолдо болгула! Чектен ашпагыла. Чындыгында, Ал – жасап жаткан ишиңерди толук Көрүүчү!
</item>
<item position="11">
 Ошондуктан зулумдук кылгандарга ыктабагыла. Антчү болсоңор анда, Тозок оту силерге да жетет. Силер үчүн Аллахдан башка дос жок. Анда силерге жардам да болбойт!
</item>
<item position="11">
 Күндүздүн эки тарабында, түндүн таңга ыктаган бөлүгүндө намаздарды толук аткаргыла. Чынында жакшылыктар – жамандыктарды кетирет. Бул – түшүнгөндөр үчүн эскертүү.
</item>
<item position="11">
 Сабырдуу бол. Чындыгында, Аллах жакшы иш-амалдарды жасагандардын мээнетин текке кетирбейт.
</item>
<item position="11">
 Силерден мурдакы кылымдардагы акыл ээлери жер жүзүндөгү бузукулуктан тыйылышкан болсо... Бирок алардын азыраагын гана куткардык. Заалымдар өздөрүнүн жеке турмушунун жыргалчылыктарынын артынан сайа кууп түшүп алышты да, күнөөгө батышты.
</item>
<item position="11">
 Эгең калкы түз жүргөн шаарлардын элин орунсуз жерден кыйратпайт.
</item>
<item position="11">
 Эгер Эгең кааласа, адамдарды бир коом кылып койор эле. Бирок (эми) алар түбөлүк карама-каршылыкта болушат.
</item>
<item position="11">
 Бирок, Эгең мээримин төккөндөр гана (Исламга кирет). Аларды ошол үчүн жаратты. Ошол үчүн Эгеңдин: "Албетте, Тозокту бүткүл жиндер жана адамдар менен толтурамын", – дегени шексиз орундалат.
</item>
<item position="11">
 Сага пайгамбарлар байанын дилиңди кубаттандыруу үчүн айтып бердик. Мында сага акыйкат жана момундар үчүн насыйкат, эскертүү келди.
</item>
<item position="11">
 Ошентип ыйман келтирбей турган адамдарга: "Силер билгениңерди кыла бергиле! Биз да өз ишибизди кыла беребиз" – дегин.
</item>
<item position="11">
 Ошондой эле, күтө бегиле. Биз да күтүүчүбүз.
</item>
<item position="11">
 Асмандар менен жер Аллахка гана таандык. Бардык иштер Ага кайтарылат. (Аллахка) сыйынгыла жана Ага гана тобокел кылгыла! Эгеңер – силер жасап жаткан иштерден кабарсыз эмес!
</item>
<item position="11">
 Алиф, Лам. Ра. Мына ушул айаттар ачыкка чыгаруучу Китептен.
</item>
<item position="11">
 Чындыгында, биз аны арабча Куран кылып түшүрдүк. Мүмкүн силер акыл калчаарсыңар?
</item>
<item position="11">
 Сага бул Куранды түшүрүү менен байандардын эң жакшысын айтып беребиз. Чындыгында, сен мындан мурун, албетте, бул тууралуу кабарсыз элең.
</item>
<item position="11">
 Ошол убакытта Йусуп, атасына: "Атаке, мен түшүмдө он бир жылдыздын, күндүн жана айдын мага сежде кылып турганын көрдүм", – деп айткан кезде
</item>
<item position="11">
 (Йакуп:) "О уулум! Түшүңдү (бир) туугандарыңа айтпа, (алар) сага айла-амал жасап койушат. Чындыгында, шайтан адам баласына анык душман", – деди.
</item>
<item position="11">
 Ошентип Аллах сени тандап алып, түштөрдү жорууну үйрөтөт. Ата-бабалырың Ибрахим, Исхактарга жакшылыктарын толук кылып бергендей, сага жана Йакуп урпактарына да толук кылып берет. Акыйкатта, Эгең – Билүүчү, Даанышман!" – деди.
</item>
<item position="11">
 Чындыганда Йусуп менен анын туугандарынын байанында суроочулар үчүн жакшы үлгүлөр бар.
</item>
<item position="11">
 Ошондо (Йусуптун) бир туугандары: "Йусуп жана анын бир тууганын атабызга бизден жакшы көрүнөт. Биз болсо мыкты топбуз. Албетте, атабыз анык адашууда" – дешти.
</item>
<item position="11">
 (Алардан) бири: "Йусупту өлтүргүлө, же (алыс) бир жерге алпарып таштагыла. Силерге атаңардын алды бош калат. Андан кийин силер мыкты иштерди жасоочу топ болосуңар", – деди.
</item>
<item position="11">
 Алардын ичинен дагы бирөөсү: "Эгер менин айтканымды жасай турган болсоңор, Йусупту өлтүрбөй эле, аны бир кудуктун түбүнө таштап жибергиле. Жолоочулардын бири таап алар", – деди.
</item>
<item position="11">
 Алар: "О, атаке! Йусуп туурасында сен бизге ишенбегендей, эмне болду? Биз, ырасында, ага камкор мамиледебиз го", – дешти.
</item>
<item position="11">
 Эртең аны биз менен бирге жибер.Тамактансын, ойносун. Чындыгында биз аны коргоочубуз – дешти.
</item>
<item position="11">
 Йакуп: "Чындыгында силердин аны алып кетишиңер мени убайымга салат. Кокус силер андан бейкапар болуп калганыңарда, аны карышкыр жеп кетүүсүнөн корком", – деди.
</item>
<item position="11">
 Алар: "Ант болсун! Биз мыкты бир топ болуп туруп, аны карышкыр жесе, албетте, анда биз зыйанга учуроочулардан болобуз", – дешти.
</item>
<item position="11">
 Ошентип (убада берип) алар Йусупту алып кетишип, (анан) аны кудуктун түбүнө таштап жиберүүгө чечим кылышкан кезде Биз ага (Йусупка): "Бир туугандарыңдын ушул иштери тууралуу кабар бересиң. А алар болсо сезбей калышат", – деп кабарладык.
</item>
<item position="11">
 Алар иңир кирген маалда аталарына ыйлаган тейде келишип:
</item>
<item position="11">
 О атаке! Биз жарышып кеткенде, Йусупту буйумдарыбыздын жанына калтырган болчубуз, ошол жерден карышкыр жеп кетиптир. Чын айтсак деле бизге (эмне үчүн) ишенбейсиң?, – дешти.
</item>
<item position="11">
 Ошентип алар анын көйнөгүн жалган канга (бойоп), алып келишти. Атасы: "Андай эмес. Силерге дилиңер бир (жаман) ишти көркөмдөгөн экен. Эми көркөм (нукура) сабыр керек. Айткандарыңарга эми Аллахдан гана жардам тилеш керек болот", – деди.
</item>
<item position="11">
 Жолоочулар келип, дароо суучуларын жиберишти, ал чакасын (кудукка) салып: "Ой, сүйүнчү! Мына бир эркек бала!" – деди. Алар аны соода буйумдарына кошуп бекитип койушту. Аллах алардын эмне иш кылгандарын толук Билүүчү.
</item>
<item position="11">
 Алар аны абдан арзан баага, бир нече тыйынга сатып жиберишти. Анткени, алар Йусупка муктаж эмес эле.
</item>
<item position="11">
 Мисирде аны сатып алган адам өз айалына: "Муну жакшылап бак, балким бизге пайдасы тийип калар, же болбосо бала кылып аларбыз", – деди. Ошентип Йусупту ошол жерге жайгаштырып, ага түш жорууну үйрөттүк. Аллах өз ишинде үстөм, бирок адамдардын көбү аны билишпейт.
</item>
<item position="11">
 Ал (Йусуп) эрезеге жеткен кезде ага дааналык жана илим бердик. Жакшылык кылуучуларды ошентип сыйлайбыз.
</item>
<item position="11">
 Йусуп турган үйдүн айалы анын көңүлүн өзүнө тартмакчы болду да эшиктерди бекитип: "Кана, кел бери!" – деди. Йусуп: " Аллах сактасын! Ал (күйөөң) – менин кожойунум. Мени жакшы орунга койду. Чындыгында, заалымдар кутулушпайт" – деди.
</item>
<item position="11">
 Ырасында, айал ал тууралуу ойлоду. Эгер ал (Йусуп) Эгесинин далилдерин көрбөгөн болсо, Йусуп да аны кааламак. Йусуптан жамандыкты, бузукулукту алыстатуу үчүн Биз ошенттик. Анткени ал ыкластуу момун пенделерибизден эле.
</item>
<item position="11">
 Экөө эшикке карай чуркады да, айал анын көйнөгүнүн артын айрып салды. Экөөсү тең эшик алдында айалдын күйөөсү менен бетме-бет келишип, айал күйөөсүнө: "Сенин жубайыңа жамандык ойлогон адамдын жазасы сөзсүз абак, же жан чыдагыс азап эмес беле?" – деди.
</item>
<item position="11">
 (Йусуп:) "Ал көңүлүмдү өзүнө тартмакчы болду", – деди. Айал жактан бир күбө: "Эгер Йусуптун көйнөгү алдынан жыртылса, анда айал чын айткан болот, ал эми ал (Йусуп) жалганчылардан болот", – деди.
</item>
<item position="11">
 Анын (Йусуптун) көйнөгү артынан жыртылган болсо, анда айал жалган айткан болот да, ал чынчылдардан болот – деп күбөлүккө өттү.
</item>
<item position="11">
 Ошондо анын көйнөгүнүн арт жагынан жыртылганын көргөн күйөөсү: "Бул, айалдар, силердин куулугуңар. Чындыгында, силердин айла-амалыңар аша көп.
</item>
<item position="11">
 Йусуп, мындан жүз үйрүп, жашыр. Айалым, сен күнөөң үчүн Аллахдан кечирим тиле. Ырасында сен – ката кетирүүчүлөрдөнсүң", – деди.
</item>
<item position="11">
 Шаардагы айалдар: "Жетекчинин айалы кызматчы баласын азгырууну көздөптүр. Чындыгында, ал айал (кызматчысын) жүрөгүнүн түпкүрүнөн сүйүп калыптыр. Албетте, биз аны даана адашуучулар катарында көрүп турабыз", – деп сөз кылышты.
</item>
<item position="11">
 Ал шаардык айалдардын өзүн жамандашканын уккан кезде, аларга чакыруу жиберип, алар сүйөнүп олтура турган жумшак олтургучтарды дайардады да, алардын ар бирине бычак берип: "Чык, мобуларга көрүн", – деди. Аны (Йусупту) көргөн кезде айалдар таң калуудан улам өз колдорун кескилей башташты. Айалдар: "О, Аллах! Бул адам эмес. Бул – бир кереметтүү периште го", – дешти.
</item>
<item position="11">
 Ал аларга: "Мына ушул силер мени келекелеген бала. Чындыгында анын көңүлүн мен кааладым. Ошондо да ал абройун сактап калды. Эгерде ал менин буйругумду мындан ары да орундатпай турган болсо, албетте, абакка салынып, кор болуучулардан болот", – деди.
</item>
<item position="11">
 (Йусуп:) "О Эгем! Булар мени жасоого чакырган иштерин жасагандан көрө зындан жакшыраак. Эгер бул айалдардын айла-амалдарын менден алыстатпасаң, анда мен алардын азыгырыгына туруштук бере албай, наадандардан болуп калам", – деп жалбарды.
</item>
<item position="11">
 Ошондо Эгеси анын тилек-дубасын кабыл кылып. Алардын айла-амалдарын андан алыстатты. Анткени Ал – баарынан Кабардар, Билүүчү.
</item>
<item position="11">
 Анан, алар далилдерди көрүшкөн соң, аны белгилүү бир мөөнөткө чейин абакка салуу маалым болду.
</item>
<item position="11">
 Йусуп менен кошо эки жигит абакка салынды. Ал экөөнүн бири: "Мен түшүмдө жүзүм сыгып (шарап жасап) жатыпмын десе, экинчиси: "Мен төбөмө нан көтөрүп жүрүпмүн. Аны куштар жеп жатыптыр. Бизге бул түштөрдүн жорулушун айтып бер. Чындыгында, биз сени жакшылык кылуучулардан деп билебиз", – деп айтты.
</item>
<item position="11">
 (Йусуп аларга:) "Силерге мен көргөн түшүңөрдүн чечилишин тамак келгенге чейин айтып беремин. Бул – мага Эгемдин үйрөткөндөрүнүн бир бөлүгү. Чындыгында, Аллахка ишенбеген жана акырет күнүнө каршы чыккан бир элдин динин четке какканмын", – деди.
</item>
<item position="11">
 Ата-бабаларым: Ибрахим, Исхак жана Йакуптардын динин кармандым. Биздин Аллахка шерик кошуубуз эч бир жарабайт. Бул – бизге, өзгөчө бүткүл адам баласына Аллахтын ырайымы. Бирок адамдардын көбү (Аллахка) шүгүр кылышпайт.
</item>
<item position="11">
 Эй, менин абакташ жодошторум! Ар башка кудайдын болгону жакшыбы, же бардык нерсеге Кудуреттүү, Жалгыз, Бир Кудайдын болгону ийгиби?
</item>
<item position="11">
 Силердин Андан башка сыйынган нерселериңер –силердин ата-бабаңар ойлоп тапкан курулай аталыштар гана. Аллах аларга сыйынуу бойунча бир да далил түшүргөн эмес. Өкүмдарлык – бир гана Аллахка таандык. Ал Өзүнө гана ибадат кылууну буйуруган. Мына ушу – эң туура дин. Бирок, адамдардын көбү билишпейт.
</item>
<item position="11">
 Эй, абакташ жолдошторум! Бирөөң мурдагыдай эле кожойунуңа арак ташый бересиң. Ал эми экинчиңер болсо, дароо дарга асылып, башын кузгун жейт. Мына, экөөң сураган түштүн жорулушу бүттү", – деди.
</item>
<item position="11">
 Аман калат делгенине карап: "Кожойунуңдун жанында мени айт", – деди. Ошондо шайтан кожойунуна айтууну унуттурду да, Йусуп абакта бир нече жыл жатып калды.
</item>
<item position="11">
 Бир күнү падыша: "Түшүмдө жети семиз уйду жети арык уй жеп жатканын, жети жашыл сабак менен кошо жети куураган сабак көрдүм. Эй, кечилдер! Эгер түш жоруй алсаңар, анда менин ушул түшүмдү жоругула", – деди.
</item>
<item position="11">
 Алар: "Бул абдан чаташкан түш экен. Ошондуктан биз мындай түштү жорууну билбейбиз", – дешти.
</item>
<item position="11">
 Ал экөөсүнүн кутулуп чыкканы бир далайдан кийин Йусупту эстеди да: "Мен силерге анын жорулушун айтып беремин. (Ал үчүн) мени дароо абакка жибергиле", – деди.
</item>
<item position="11">
 (Ал абакка барып:) "Эй, чынчыл Йусуп! Бизге (түштөгү) жети семиз уйду жети арык уй жеп жатканын, жети жашыл сабак менен жети куураган сабактын жорулушун айтып берчи. Адамдар да билсин үчүн (бул түштүн) жорулушун аларга айтып барайын", – деди.
</item>
<item position="11">
 (Йусуп:) "Жети жыл адаттагыдай эле эгин эгип, анан оруп алганыңардын баарын (кырманга) бастырып салбай, сабактары менен калтырып, бирок жей тургандарыңарды аз-аздан гана алып турушуңар керек.
</item>
<item position="11">
 Андан кийин жети жыл катуу ачарчылык келет. Аз-аздан сактаганыңардан, мурунтан ошол үчүн жыйнап келе жатканыңардан жейсиңер.
</item>
<item position="11">
 Ал эми андан кийин адамдар жамгырга канып, ошондо жемиштердин суусун сыга турган (токчулук) жылдар келет", – деди.
</item>
<item position="11">
 Муну уккан падыша: "Аны мага алып келгиле", – деп буйурду. Чабарман ага келгенде, (Йусуп): "Кожойунуңа кайтып бар. Колдорун кесип алган айалдардын абалдары эмне болгонун сурасын! Акыйкатта, Эгем алардын куулуктарын мыкты билет!" – деп айтты.
</item>
<item position="11">
 (Падыша айалдарды жыйнап): "Йусупту азгырууну каалаган кезиңердеги абалыңар кандай болду эле?" – деп сурады. Айалдар: "Аллах сактасын! Ага байланыштуу бир да жамандык билгенибиз жок", – дешти. Башчысынын айалы: "Мына, чындык ачыкка чыкты. Аны азгырууну мен каалаган элем. Чындыгында ал (Йусуп) анык чынчылдардан", – деди.
</item>
<item position="11">
 (Йусуп): "Муну – ырасында ага тымызын кыйанат кылбаганымды падыша билсин үчүн (жасатып жатам). Албетте, Аллах кыйанатчылардын куулугун тууралыкка багыттабайт.
</item>
<item position="11">
 Албетте, мен өз жанымды актабаймын. Чындыгында напси адамды жамандыкка гана буйруйт. Бирок Эгем ырайым кылса, ал – башка (кеп). Албетте, Эгем – Кечиримдүү, Мээримдүү!" – (деди).
</item>
<item position="11">
 Падыша: "Аны мага алып келгиле. Мен аны өзүмө жакын адамдардан кылып алайын", – деди. Падыша Йусуп менен сүйлөшүп жаткан кезде: "Албетте, сен бүгүн биздин алдыбызда ишеничтүү, улук орундасың", – деди.
</item>
<item position="11">
 (Йусуп падышага): "Мени өлкөнүн казына башчылыгына дайында. Анткени мен аны кантип коргоону (сактоону) билемин", – деди.
</item>
<item position="11">
 Ошентип Йусупту ошол жерге жайгаштырдык. (Ал) каалаган жеринде жүрө алат. (Биз) каалаганыбызга ырайымыбызды жеткиребиз. (Аллах) жакшылык кылгандардын мээнетин текке кетирбейт.
</item>
<item position="11">
 Чындыгында, ыйман келтирип, такыба болгондордун акыреттеги сыйлыгы мындан да жакшы.
</item>
<item position="11">
 (Ачарчылык келген жылдары) Йусуптун бир туугандары келишип, анын алдына киришти. Ошондо Йусуп аларды тааныды. Алар (болсо) аны таанышкан жок.
</item>
<item position="11">
 Йусуп алардын жүктөрүн дайардаткан учурда аларга: "Мага аталаш бир тууган иниңерди ала келгиле. Чындыгында мен силерге толук өлчөп бергенимди жана меймандос адам экенимди көрүп турасыңар", – деди.
</item>
<item position="11">
 Эгер силер аны мага алып келбесеңер, мен силерге өлчөп берээрим жок жана мага жакындабагыла.
</item>
<item position="11">
 Алар: "Биз аны атасынан сурап алууга аракеттенебиз. Албетте, биз муну аткарабыз", – дешти.
</item>
<item position="11">
 Йусуп жигиттерине: "Алардын азык үчүн алып келген нерселерин да жүктөрүнө кошуп койгула. Албетте, үйлөрүнө кайтып барышкан кезде, аны билишип, мүмкүн кайра келишээр", – деди.
</item>
<item position="11">
 Ошондо алар аталарына кайтып барышып: "О ата! Бизден өлчөө токтотулду. Ошондуктан бир тууганыбызды биз менен бирге жиберсең гана өлчөп алабыз. Чындыгында, биз аны коргойбуз!" – дешти.
</item>
<item position="11">
 (Йакуп:) "Мындан мурунку бир тууганын силерге ишенгеним сыйактуу муну да силерге ишенип берейинби? Канткен менен Аллах – толук Коргоочу жана Ал – ырайымдуулардын эң ырайымдуусу!" – деди.
</item>
<item position="11">
 Алар жүктөрүн ачкан кезде өздөрүнө кайтарылган нерселерин табышты да (кубанып): "О ата! Эмне издейбиз... мына нерселерибиз өзүбүзгө кайтарылыптыр. үй-бүлөбүздү азык менен камсыз кылып, туугандарыбызды сактайбыз". Буга (бул акчага) дагы бир төө дан-азык сатып алууга болот. Чындыгында, бул өлчөп алып келгенибиз аз эле да", – дешти.
</item>
<item position="11">
 Аталары: " Силерге өлүм эле жетпесе аны милдеттүү түрдө алып келериңер тууралуу силер мага Аллахтын аты менен убада бермейиңерче аны мен силер менен чогуу жибере албаймын", – деди. Ошентип алар аталарына убада беришкен кезде аталары: "Аллах айтканыбызга күбө!" – деди.
</item>
<item position="11">
 Балдарына: "Эй, балдарым! Шаарга бир капкадан кирбестен, бөлөк-бөлөк капкалардан киргиле. Бирок Аллахтын буйругу болсо мен силерден эч нерсени кайтара албаймын. Өкүм – Аллахка гана таандык. Ага гана тобокел кылдым. Ага тобокел кылуучулар – тобокел кылсын!" – деди.
</item>
<item position="11">
 Алар аталарынын буйругундай (кылып ар башка капкалардан) киришсе деле Аллахтын (жазган) тагдырынан эч нерсени кетире алышмак эмес. Бирок Йакуп өз дилиндеги бир зарылдыкты гана аткарды. Анткени ал Биз үйрөткөн илимдин ээси эле. Бирок, аны адамдардын көбү билбейт.
</item>
<item position="11">
 Алар Йусуптун жанына кирген кезде, Йусуп бир тууганын (Банйаминди) өз алдына алып: "Мен – сенин бир тууганыңмын. Алардын жасагандарына кайгырба!" – деди.
</item>
<item position="11">
 Йусуп алардын жүктөрүн (сатып алган буйумдарын) камдаганда, суу ичүүчү идишин бир тууганынын (Банйаминдин) жүгүнүн арасына (катып) койуп, алар жолго аттанаарда бирөө: "Эй, кербенчилер! Силер анык ууру экенсиңер!" – деп үн салды.
</item>
<item position="11">
 Алар тигилерге бурулуп: "Эмне жоготтуңар?" – дешти.
</item>
<item position="11">
 Беркилер: "Падышанын суу өлчөөчү идишин жоготтук. Аны таап келген кишиге бир төө жүк (берилет). Мен ага кепилмин", – деди.
</item>
<item position="11">
 Алар: "Аллахтын аты менен ант беребиз! Чындыгында бул жерге бузукулук (жасоо) үчүн келбегенибизди билесиңер. Ошондуктан, биз – ууру эмеспиз", – дешти.
</item>
<item position="11">
 Булар: "Эгер жалганчы болсоңор, анын жазасы эмне болсун?" – дешти.
</item>
<item position="11">
 Алар: "Анын жазасы – ал идиш кимдин жүгүнүн ичинен чыкса ошол өзү жазалансын. Биз заалымдарды ошентип жазалайбыз", – дешти.
</item>
<item position="11">
 (Йусуп) өз бир тууганынын жүгүнөн мурун, тигилердин жүгүн тинттирип, акырында идишти өзүнүн бир тууганынын жүгүнөн алып чыкты. Йусуп үчүн мына ушундай айла кылдык. Анткени, (Йусуп) падышанын мыйзамы бойунча бир тууганын алып кала алмак эмес. Бирок Аллахтын каалоосу (ушул). Биз каалаган гана кишинин даражасын көтөрүп койобуз. Ошентип ар бир илимдин ээсинин үстүндө бир Билүүчү бар.
</item>
<item position="11">
 Алар: "Эгер бул (инибиз) уурулук кылган болсо, анда, албетте, анын тууганы да мурда уурулук кылган эле", – дешти. Ошондо Йусуп ал сөздү жүрөгүндө сактап, аларга ачык айткан жок. (Ичинен:) "Силер абдан жаман орундасыңар. Силер сыпаттап жаткандарыңарды Аллах жакшы билет", – деди.
</item>
<item position="11">
 Алар: "Эй, кожойун! Мунун кары атасы бар. Ошондуктан анын ордуна (биздин) бирибизди алып кал. Чындыгында, биз сени жакшылык кылуучулардан экениңди көрүп турабыз", – дешти.
</item>
<item position="11">
 (Йусуп): "Нерсебизди жанынан тапкан адамдан башкасын алып калуудан Аллах сактасын. Андай кылсак, биз анык заалымдардан болуп калабыз", – деди.
</item>
<item position="11">
 Алар Йусуптан күдөр үзүшкөн соң, өздөрүнчө шыбырашып, алардын эң жашы улуусу: "Билбейсиңерби? Атаңар силерден Аллахтын аты менен убада алган. Мурда Йусуптун жоголушуна да силер айыптуусуңар. Ошондуктан, мага атам уруксат бергенге чейин, же болбосо мен үчүн Аллах бир өкүм кылганга чейин ушул жерден эч кетпеймин. Аллах – өкүм кылуучулардын эң мыктысы", – деди.
</item>
<item position="11">
 Силер атабызга кайтып баргыла да: "О ата! Уулуң чындыгында уурулук кылды. Биз билгенибизге гана күбө өтөбүз. Биз көмүскө кайыпты билүүчү эмеспиз,
</item>
<item position="11">
 Аны биз ичинде болгон шаардан жана биз кездешкен кербенден сура. Биз чынын айтып жатабыз" – дегиле!
</item>
<item position="11">
 (Йакуп): "Андай эмес. Силердин напсиңер бир нерсени кооздоп көрсөткөн экен. Эми мага көркөм сабыр керек. Балким Аллах алардын баарын мага кайра алып келээр. Анткени, Ал – Билүүчү, Даанышман!" – деди да,
</item>
<item position="11">
 Алардан терс бурулуп: "Оо, кайраным Йусуп!" – деп кайгыдан көздөрү агарып (тунарып), ачуусун кармап тим болду.
</item>
<item position="11">
 Алар аталарына: "Аллахтын аты менен ант ичебиз! Сен кайгыдан жок болгонго чейин, же өлүп тыптыйпыл болгонго чейин Йусупту жоктой бересиң!" – дешти.
</item>
<item position="11">
 (Йакуп): "Мен өзүмдүн кайгымды да, ыйымды да Аллахка гана тапшырдым. Анткени (мен) Аллахдан силер билбеген нерсени билемин.
</item>
<item position="11">
 Эй, уулдарым! Баарыңар Йусупту жана анын бир тууганын издегиле! Кансе да, Аллахтын ырайымынан күдөр үзбөгүлө. Анткени, Аллахтын ырайымынан каапыр болгон коом гана үмүт үзөт..." –деди.
</item>
<item position="11">
 Алар Йусупка кайра барышып, (анын алдына) киришип: "Эй, кожойун! Бизге жана үй бүлөбүзгө ачарчылык келди. Андыктан арзыбас аз нерсе (акча) менен келдик. Ошентсе да толук өлчөп бере көр. Ага кошумча бизге садака да бер. Албетте, Аллах садака берүүчүлөрдү сыйлайт", – дешти.
</item>
<item position="11">
 (Йусуп): "Силер билбестиктен Йусупка жана анын бир тууганына эмне кылганыңарды билесиңерби?" – деди.
</item>
<item position="11">
 Алар: "Сен өзүң чын эле Йусупсуңбу?" – дешти. (Йусуп:) "Мен – Йусуп, а бул менин бир тууганым. Чындыгында, Аллах бизге ырайым кылды. Эгер ким Аллахдан корксо, сабыр кылса, албетте, Аллах жакшы иштерди жасагандардын эмгегин текке кетирбейт", – деди.
</item>
<item position="11">
 Алар: Аллахка ант беребиз! Чындыгында, Аллах сени бизден артык кылып койду. Анткени, биз туура эмес ишти кылган элек", – дешти.
</item>
<item position="11">
 (Йусуп:) "Бүгүн силерге жемелөө жок. Аллах силерди кечирээр. Ал – мээримдүүлөрдүн эң Мээримдүүсү!
</item>
<item position="11">
 Эми, мына менин көйнөгүмдү алпарып, атамдын бетине жапкыла, көзү айыгып кетет. Анан бүт үй-бүлөңөр менен чогулуп мага келгиле!" – деди.
</item>
<item position="11">
 Кербен жолго чыккан кезде алардын атасы: "Эгер алжып калыптыр", – дебесеңер мага, ырасында эле Йусуптун жыты келип жатат" – деди.
</item>
<item position="11">
 Тигилер: "Аллахтын аты менен ант ичебиз! Албетте, сен эски адашууңда элесиң", – дешти.
</item>
<item position="11">
 Сүйүнчүлөп келишип, көйнөктү Йакуптун жүзүнө жабышканда анын көзү көрө баштады да: "Силерге Аллах тараптан билбеген нерсени билемин", – деп айтпадым беле?" – деди.
</item>
<item position="12">
 Уулдары: "Оо атаке! Биздин күнөөлөрүбүздүн кечирилишин (Аллахдан) тиле! Биз, чындыгында эле ката кетирген экенбиз", – дешти.
</item>
<item position="12">
 Йакуп: "Силер үчүн Эгемден кечирим сураймын. Анткени, Ал – Кечиримдүү, Боорукер!"
</item>
<item position="12">
 Алар Йусуптун алдына барышкан кезде, ата-энесин дароо кабыл алып: "Аллахтын каалоосу менен Мисир жергесине сак-саламат кириңиздер!" – деди да,
</item>
<item position="12">
 Ата-энесин өз тактысына чыгарып олтургузду. Баары Йусупка ийилип таазим кылышты. Аллах үчүн сеждеге жыгылышты. Йусуп: "Оо атакем! Мына байакы көргөн түштүн жорулушу. Чындыгында, аны Эгем акыйкатка чыгарды. Шайтан мени менен бир туугандарымдын ортосун бузган соң, мени абактан чыгарып, чөлдөн силерди алып келип, мага жакшылык кылды. Чынында, Эгем Өзү каалаган адамына абдан Мээримдүү! Ал – Билүүчү, Даанышман!
</item>
<item position="12">
 Оо, Эгем! Сен мага өкүмдарлык бердиң жана түштөрдүн жорулушун үйрөттүң. Асмандар менен жердин Жаратуучусу болгон Сен дүйнөдө да, акыретте да Кожойунумсуң! Менин жанымды Сага мойун сунган абалда алып, жакшы иштерди жасоочуларга ээрчите көр!
</item>
<item position="12">
 Бул байанда көмүскө-кайып кабарлардан билдирдик. Алар иш жүзүндө биригип, (Йусупка) кыйанаттык кылууну ойлонгон кезде, албетте, сен алар менен болгон эмессиң.
</item>
<item position="12">
 Сен канчалык ынтызар болбогун, (баары бир) адамдардын көбү ыйман келтиришпейт.
</item>
<item position="12">
 (Кылган жакшылыгың үчүн) алардан сен акы сурап жаткан жериң жок. Куран – бүткүл ааламга татыктуу насаат!
</item>
<item position="12">
 Асмандар менен жерде канчалаган далилдер бар. Бирок адамдар ага көңүл бурушпайт.
</item>
<item position="12">
 Алардын көбү Аллахка ыйман келтиришпейт. Алар (Аллахка) шерик кошушат.
</item>
<item position="12">
 Алар Аллахтын ороп алуучу азабынан, же капилет келчү Кыйамат Күнүнөн коопсуз бекен?
</item>
<item position="12">
 Менин жолум ушул – бир гана Аллахка чакырамын. Мен жана мени ээрчигендер, ачык далил үстүндөбүз. Аллахты аруулаймын. (Ага) шерик кошуучулардан эмесмин – деп айткын.
</item>
<item position="12">
 Сенден мурун да, шаарлардын калктарынын өздөрүнө эскертүү менен кишилерди гана жибердик. Алар эмне, өздөрүнөн мурункулардын (күнөөсүнүн) акыр-айагы кандай бүткөнүн көрүшпөйбү? Албетте, акырет журту – такыбалар үчүн жакшы экенин түшүнбөйсүңөрбү?
</item>
<item position="12">
 Ал тургай пайгамбарлар үмүт үзүп, алар чындыгында эле "жалганчы атыгып кеттик" деп ойлогон кезде, аларга жардамыбыз келип, (Биз) каалагандарыбыз (азаптан) куткарылган. Чындыгында, (Биз жиберген) балээлер каапыр коомдордон кайтарылбайт.
</item>
<item position="12">
 Албетте, пайгамбарлардын байанында акыл ээлери үчүн өрнөктөр бар. Куран – ойдон чыгарылган сөз эмес! Бирок, ал – өзүнөн мурда түшүрүлгөн китептерди тастыктап турат. Ошондуктан, ал (Куран) – ыйман келтирген коом (эл) үчүн ар нерсени ачык-айкын кылуучу Жол жана Ырайым!
</item>
<item position="12">
 Алиф, Лам, Мим, Раа. Бул Китептин айаттары. Эгең тарабынан сага жөнөтүлгөн акыйкат. Бирок адамдардын көпчүлүгү ага ишенишпейт.
</item>
<item position="12">
 Аллах асмандарды тайанычсыз көтөрүп койду. Андан соң Аршка ээлик кылып, Күн менен Айды башкарды. Алардын баары белгилүү мөөнөткө чейин жүрөт. Ал силер өзүңөрдүн Эгеңер менен кездешүүңөргө ишенүүңөр үчүн, бардык иштерди башкарат жана айаттарын түшүндүрөт.
</item>
<item position="12">
 Ал жерди жайып төшөгөн, анын үстүнө тоолорду кадап, дарыйаларды жасаган. Ар бир мөмө жемишти Ал жуп кылып жараткан. Күндүздү түн менен жапкан. Акыйкатта, мында акыл жүгүрткөн адамдар үчүн белгилер бар.
</item>
<item position="12">
 Жер үстүндө катарлаш турган талаалар, жүзүм бактары, эгиндер, кошмок жана жалгыз курма дарактары бар. Баары бир суу менен сугарылат, бирок Биз алардын биринин даамын экинчисинен жакшы кылабыз. Акыйкатта, мында акыл калчаган адамдар үчүн белгилер бар.
</item>
<item position="12">
 Эгер сен таң калсаң, алардын сөздөрү андан да таң калаарлык: "Биз топуракка айланган соң кайрадан кандайча тирилмек белек?" (дешет.) Булар Эгесине каапыр болгондор. Алардын мойундарында чынжырлар болот, алар тозок ээлери. Алар анда түбөлүк болушат.
</item>
<item position="12">
 Алар жамандыктан мурун жамандыкка шашылышат. Буларга окшогондордун жазасы мурун да (болуп) өткөн. Акыйкатта, Эгең алардын заалым экенине карабай кечирет. Бирок, Эгеңдин жазасы катуу.
</item>
<item position="12">
 Каапырлар: "Эгесинен ага бир белги келбейби?" – дешет. Чынында сен эскертүүчү ганасың. Ар бир элде (түз жолго) баштоочу бар.
</item>
<item position="12">
 Аллах ар бир ургаачынын курсагындагыны жана анын канчалык кемип, же өсүп жаткандыгын билет. Анын алдында баарынын өлчөмү бар.
</item>
<item position="12">
 Ал жашыруунду жана ачыкты билет. Ал Улук жана Бийик.
</item>
<item position="12">
 (Ага) ойун жашырып тургандар да, сүйлөп жаткандар да, түндө жашырынгандар да, күндүзү ачык чыккандар да баары бирдей.
</item>
<item position="12">
 Анын алдынан да, артынан да Аллахтын буйругу менен коргоп, ээрчип жүрө турган (периштелер) бар. Акыйкатта, коом өздөрүндөгү нерсени өзгөртмөйүнчө, Аллах аны өзгөртпөйт. Эгерде Аллах коомду жазаламакчы болсо, анда Анын Өзүнөн башка эч бир кайтаруучу жок. Алар үчүн Андан башка эч бир жардамчы да жок.
</item>
<item position="12">
 Ал силерге чагылганды көргөзөт. Анда коркунуч менен үмүт бар. Ал оор булуттарды түшүрөт.
</item>
<item position="12">
 Күндүн күркүрөшү Аны мактап, аруулайт. Андан коркуп, периштелер да (аруулашат). Ал чагылганды жиберип, каалаганына тийгизет. Алар Аллах жөнүндө талашышат. Ал азаптоодо күчтүү.
</item>
<item position="12">
 Чыныгы чакыруу Ага гана. Алардын Андан башка тиленгендери: бирөө сууга колун созуп, (алаканын жайып) оозуна жеткирүүнү каалаганда суу жетпеген өңдүү эле, аларга эч жооп бербейт. Каапырлардын табынуусу адашуу гана.
</item>
<item position="12">
 Асмандар менен жердегинин ар бири жана алардын көлөкөлөрү да Аллахка эрки менен да, эрксиз түрдө эртели-кеч сежде кылышат.
</item>
<item position="12">
 Алардан: "Асмандардын жана жердин Эгеси ким?" – деп сура да: "Аллах!" (деп жооп бер). "Силер Аны койуп, өзүңөргө жардам да, зыйан да келтире албай турган башкаларды коргоочу кылып алдыңарбы?" - дегин. "Сокур менен көзү соо, же караңгы менен жарык барабарбы?" – дегин. Же алар Аллахка Ал жараткан нерселер өңдүүлөрдү жараткандарды шерик кылып алыштыбы? Жана бул жаратуу алар үчүн бирдей эле сезилдиби? "Аллах бардык нерселердин жаратуучусу. Ал Жалгыз, Кудуреттүү" – дегин.
</item>
<item position="12">
 Дарыйалар өз деңгээлинде толсун үчүн Ал асмандан жамгыр жаадырат, а көбүктөр анын үстү менен агып келет. Кооздук жасалга, же буйумдарды жасоо үчүн оттун үстүндө эриткенде да ушундай көбүк болот. Аллах чындык менен жалганды мына ушундайча мисал кылат. Көбүк жел өңдүү жок болот, ал эми адамдарга пайдалуулар жер үстүндө кала берет. Аллах мына ушинтип мисалдарды көргөзүп келтирет.
</item>
<item position="12">
 Эгесине баш ийип ишенгендер үчүн жакшы нерсе дайардалган. Ал эми Аны укпагандар – аларга жер жүзүндөгүлөрдүн баары тиешелүү болуп жана дагы ошончолук бар болсо да, алар ошонун барын берип кутулууну каалай тургандарга катуу эсеп-кысап болот. Алардын жайы тозок. Кандай жаман жай!
</item>
<item position="12">
 Ырас эле, Эгең тарабынан сага түшүрүлгөндү чындык деп билген (киши) сокур (чындыкты билбеген) сыйактуубу? Бирок муну акыл жүгүрткөндөр гана эске алышат.
</item>
<item position="12">
 Алар Аллахка берген убадаларын аткаргандар жана анттарын бузбагандар.
</item>
<item position="12">
 Алар Аллах бириктирүүнү буйруганды бириктиришет жана Эгесинен коркушуп, эсептин жаман болушунан кооптонушат.
</item>
<item position="12">
 Алар Эгесинин ыраазылыгын издеп, сабыр кылгандар, намаз окугандар, Биз аларга берген ырыскылардан жашыруун жана ачык сарптагандар, жакшылык аркылуу жамандыкты жойгондор. Акырет жайы – мына ушулардыкы.
</item>
<item position="12">
 Алар Адн бейишине киришет. Такыба ата-бабалары, жубайлары жана урпактары да (киришет). Периштелер бардык эшиктерден (ар тараптан) киришет.
</item>
<item position="12">
 (Алар:) "Сабырдуу болгонуңар үчүн, силерге салам (тынчтык болсун)! Акыркы жайдын акыбети кандай сонун!" – (дешет.)
</item>
<item position="12">
 Аллах менен келишим бекемделген соң аны бузгандар, Аллах бириктирүүгө буйруганды ажыраткандар, жер жүзүндө бузукулук кылгандар – мына ушуларга наалат. Алар үчүн – жаман жай (дайардалган).
</item>
<item position="12">
 Аллах каалагандарына ырыскы берет, (аны) чектеп да коет. Алар бул дүйнөдөгү жашоого ыракаттанышат. Бирок, бул дүйнөдөгү жашоо тиги дүйнөдөгүгө караганда өтө кыска ырахат.
</item>
<item position="12">
 Каапырлар: "Ага Эгесинен белги түшпөйбү?" - дешет. "Акыйкатта, Аллах кимди кааласа адаштырат, Өзүнө кайрылгандарды туура жолго салат" – дегин.
</item>
<item position="12">
 Ыймандуулар – Аллахты эскергенде жүрөгүндө тынчтык орногондор. Демек, Аллахты эскергенде жүрөктөр тынчтык табат.
</item>
<item position="13">
 Ыйманга келип, жакшылык кылгандарга "жакшылык" жана сонун жай ыроолонот.
</item>
<item position="13">
 Биз сага айан кылып жибергенди аларга окуп берүүң үчүн мурунку үммөттөр сыйактуу эле сени да бир үммөткө элчи кылып жөнөттүк. Бирок алар Мээримдүүгө ишенишпейт. Аларга: "Ал менин Эгем. Андан башка Кудай жок. Ага гана тобокел кыламын. Ага кайтуум(шексиз)" – дегин.
</item>
<item position="13">
 Эгер тоолорду ордунан жылдыра турган, жерди жарып ажырата турган, же өлгөндөрдү сүйлөтө турган Куран келтирилсе да (алар ыйман келтиришмек эмес). Бирок, бардык бийлик Аллахка таандык. Эгер Аллах кааласа бардык адамдарды туура жолго салаарын ыймандуулар билишпейби? Аллахтын убадасы аткарылганга чейин каапырларга алардын кылгандары үчүн улам талкалоочу кырсык келет, же алардын турагынын жанына түшөт. Эч качан, Аллах убадасын бузбайт.
</item>
<item position="13">
 Сага чейин да көптөгөн пайгамбарлар шылдыңдалган. Бирок Мен каапырларга мөөнөтүн узарткам. Андан соң аларды азапка салдым. Менин азабым кандай болду.
</item>
<item position="13">
 Ал ар бир жандын эмне кылып жатканын билип турбайбы?! А алар Аллахка шерик кошушат. "Алардын аттарын айтып бергиле", – дегин. Ага жер үстүндө Ал билбеген бир нерсени көрсөтүүнү каалайсыңарбы? Же бул болбогон сөзбү? Жо-ок. Каапырларга өздөрүнүн амалкөйлүгү көркөм көрүнөт, алар ошол себептүү жолдон тайышты. Аллах кимди туура жолдон адаштырса, аны туура жолго салуучу жок!
</item>
<item position="13">
 Аларга бул дүйнөдө эле азап жетет. Бирок, тигил дүйнөдөгү азабы абдан катуу. Эч ким аларды Аллахтын жазасынан куткарып кала албайт.
</item>
<item position="13">
 Такыбаларга убада кылынган Бейиштин сыпаты: Анын алдында өзөн-дарыйалар агып турат. Алардын бардык жемиштери жана көлөкөсү да түбөлүктүү. Бул такыбалардын акыбети. А каапырлардын акыбети – тозок.
</item>
<item position="13">
 Биз Китеп бергендер сага түшүрүлгөнгө кубанышат. Ал эми топтордун ичинен бирөөлөрү анын бир бөлүгүн жокко чыгарышат. "Акыйкатта, мага Аллахка сыйынуу жана Ага шерик кошпоо буйрулган. Мен Аллахка чакырамын жана кайтуум (да) Ага!
</item>
<item position="13">
 Ушинтип, Биз аны араб тилинде, өкүм түрүндө түшүрдүк. Сага илим келгенден кийин, сен алардын каалоолоруна ээрчисең, сага Аллахдан башка жардамчы да, коргоочу да табылбайт.
</item>
<item position="13">
 Сенден мурун да пайгамбарларды жөнөткөнбүз жана аларга жубайлар менен урпактарды бергенбиз. Аллахтын уруксатысыз эч бир пайгамбар айат келтире албайт. Ар бир учур үчүн өзүнүн Китеби болгон.
</item>
<item position="13">
 Аллах каалаганын өзгөртөт жана бекемдейт. Анда китептердин энеси(турат).
</item>
<item position="13">
 Биз аларга убада кылгандардын баарын сага көрсөтөбүз, же сени эртерээк жай алдырабыз. Сага (Аллахтын кабарларын) жеткирүү гана милдет. А эсеби – Бизге (таандык).
</item>
<item position="13">
 Алардын жерине келип, ар тараптан кемиткенибизди көрбөйбү? Эгерде Аллах бир нерсеге өкүм кылса, ага эч ким каршы тура албайт. Ал эсеп кылууда өтө тез.
</item>
<item position="13">
 Алардан мурункулар да айлакерлик кылышкан. Бирок, айла-амалдардын баары Аллахда. Ал бардык жандар эмне кылып жатканын билет. Каапырлар акыркы сонун жай кимдер үчүн экендигин (жакында) билишет.
</item>
<item position="13">
 Каапырлар: "Сен пайгамбар эмессиң", – дешет. "Силер менен менин ортомдо Аллах жана Китепти билгендер жетиштүү күбө", – дегин.
</item>
<item position="13">
 Алиф, Лам, Раа. Бул адамдарды Аллахтын уруксаты менен караңгыдан нурга, Ызааттуу, Мактоого ылайык, Эгеңдин жолуна чыгарууң үчүн Биз сага түшүргөн Китеп.
</item>
<item position="13">
 Аллахка асмандардагылар менен жердегилердин баарысы таандык. Каапырларга тозоктун катуу азабынын кайгысы болсун!
</item>
<item position="13">
 Бул дүйнөнү акыреттен жакшы көргөндөр жана башкаларды Аллахтын жолунан тосуп, адаштыргандар, алар узак адашууда.
</item>
<item position="13">
 Биз бардык коомдорго ачык түшүндүрүп берсин деп, ал элдин гана тилинде сүйлөгөн элчилерди жөнөттүк. Аллах кимди кааласа адаштырат, кимди кааласа туура жолго салат. Ал Ызааттуу, Даанышман.
</item>
<item position="13">
 Биз Мусаны өзүбүздүн белгилерибиз менен: "Элиңди караңгылыктан жарыкка чыгар. Аларга Аллахтын мээримдүүлүгүн эстет", – (дедик). Акыйкатта, мында сабырдуулар жана шүгүр кылуучулар үчүн өрнөктөр бар.
</item>
<item position="13">
 Ошондо Муса өз элине: "Аллахтын силерге берген жакшылыктарын эстегиле. Анткени, Ал силерди Фараондун элинен куткарды. Алар силерди оор азаптарга салып, эркек балдарыңарды өлтүрүп, айалдарыңарды тирүү калтырчу. Мына ушунда Эгеңер тарабынан силерге чоң сыноолор болгон" – деди.
</item>
<item position="13">
 Эгеңер: "Эгер шүгүр кылсаңар, силерге (жакшылыктарымды) көбөйтөмүн, а эгер каапырлык кылсаңар, анда азабым катуу", – деп жарыйалады.
</item>
<item position="13">
 Муса: "Эгерде силер жана жер жүзүндөгүлөрдүн баарысы шүгүрчүлүк кылбаса да, албетте Аллах муктаждыгы жок, мактоого татыктуу", – деди.
</item>
<item position="13">
 Силерге өзүңөрдөн мурунку жашап өткөн Нух, Аад жана Самуд элдери, алардан кийин жашап өткөн элдер жөнүндө кабарлар жетпедиби? Алар тууралуу Аллахдан башка эч ким билбейт. Аларга элчилери далилдер менен келишкен. Алар ооздорун манжалары менен калкалашып: "Силер аркылуу жиберилгенге биз ишенбейбиз. Силер чакырган нерсеңерге биз терең шектенебиз", – дешкен.
</item>
<item position="13">
 Алардын элчилери: "Асмандар менен жердин жаратуучусу Аллахда шек барбы? Ал силердин күнөөңөрдү кечирүүгө жана белгиленген мөөнөткө чейин узартууга (кеңчилик кылууга) чакырат", – дешкен эле. (Алар, пайгамбарларына:) "Силер да биз сыйактуу эле адамсыңар. Бизди ата-бабаларыбыз сыйынган нерселерден тоскуңар келеби? (Анда) бизге ачык далилдерди келтиргиле", – дешти.
</item>
<item position="13">
 Элчилери аларга: "Албетте, биз силер сыйактуу эле кишилербиз. Бирок, Аллах пенделеринен кимди кааласа, ошону Өз мээримине алат. Аллахдан буйруксуз биз силерге далил келтирүүбүз мүмкүн эмес. Момундар Аллахка гана тобокел кылышсын", – дешти.
</item>
<item position="13">
 Чынында, эмне үчүн бизди туура жолго салган Аллахка тобокел кылбайбыз? Биз силер тараптан жеткирилген ызага сабыр кылабыз. Тобокел кылуучулар Аллахка гана тобокел кылышсын.
</item>
<item position="13">
 Каапырлар пайгамбарларына: "Эгер динибизге кирбесеңер, силерди жерибизден кууп чыгабыз", – дешти. Эгеси аларга: "Албетте, заалымдарды ойрон кылабыз", – деп айан кылды.
</item>
<item position="13">
 Албетте, ал жерге алардан кийин силерди жайгаштырабыз, бул – Менин алдымда туруудан жана эскертүүлөрүмдөн корккондор үчүн (болот).
</item>
<item position="13">
 Алар жеңиш суранып дуба кылышты, текебер, акыйкатты чангандын баары зыйан тартты.
</item>
<item position="13">
 Андан ары аларга тозок бар. (Тозокто аларга) ириңдүү суу ичирилет.
</item>
<item position="13">
 Ал ага зордоп жуткурулат. Демек аны аргасыздан ичет. Ага ар тараптан өлүм келет. Бирок, ал өлө албайт. Анын артынан оор азап (күтөт).
</item>
<item position="13">
 Эгесине каапыр болгондордун иштери бороондуу күндө шамал учурган күл сыйактуу. Жасаган эмгектерине ээлик кыла да алышпайт. Бул өтө узак адашуу!
</item>
<item position="13">
 Аллах асмандар, жерди акыйкаттык менен жаратканын көрбөдүңбү? Эгер Ал кааласа, силерди жок кылат да, жаңы элди алып келет.
</item>
<item position="13">
 Бул Аллахка эч (деле) кыйын иш эмес.
</item>
<item position="13">
 Алардын баарысы Аллахтын алдына чыгып келишет. Алсыздары менменсингендерге (кайрылып): "Чынында, биз силерди ээрчидик эле. Силер жок дегенде бизди Аллахтын жазасынын азыраагынан куткара аласыңарбы?" – дешет. Анда тигилер: " Эгер Аллах бизди туура жолго багыттаганда, биз да силерди багыттаар элек. Азыр биз сабырсыздансак да, чыдасак да баары бир. Бизге кутулуу жок", – дешет.
</item>
<item position="13">
 Иш бүткөн соң, шайтан: "Ырасында, Аллах силерге чындыкты убада кылды. Мен да убада кылдым, (бирок) силерди алдадым. Менде силерди чакыргандан (азгыргандан) башка бийлигим жок эле. Ошентсе да, чакыруумду кабыл алдыңар. Андыктан мени жемелебестен, өзүңөрдү жемелегиле. Мен силерди куткара албаймын. Силер да мени куткара албайсыңар. Чынында, мен мурда эле мени Аллахка шерик кылууңарга каршы болчумун", – дейт. Албетте, заалымдарга оорутуучу азап (бар).
</item>
<item position="13">
 Ыйман келтиргендер, жакшы иш кылгандар Эгесинин уруксаты менен ичинде түбөлүк кала турган, алдынан дарыйалар аккан бейиштерге киргизилет. Алардын Бейиштеги амандашуулары: "Салам!" – болот.
</item>
<item position="13">
 Аллах жакшы сөздү бекем тамырдуу, бутагы көктү тиреп өскөн, мыкты даракка салыштырып мисал кылганын көрдүңбү?
</item>
<item position="13">
 Ал (дарак) Эгесинин буйругу менен бардык убактарда мөмө берет. Насаат алуулары үчүн Аллах адамдарга мына ушундай мисалды келтирет.
</item>
<item position="13">
 Ал эми жаман сөз – тамырлары жерден ажыраган жаман дарак сыйактуу.
</item>
<item position="13">
 Аллах ыйман келтиргендерди бул дүйнөдө да, тиги дүйнөдө да жакшы сөзгө бекем кылат. Бирок, Аллах ишенбеген заалымдарды адаштырат. Аллах эмнени кааласа, ошону жасайт.
</item>
<item position="13">
 Аллахтын берген жакшылыктарын шүгүр кылууну каапырлыкка алмаштырган жана коомдорун кыйроо жайына алып баргандарды көрбөдүңбү?
</item>
<item position="13">
 Алар тозокко киришет. Ал кандай жаман жай.
</item>
<item position="13">
 Адамдарды Анын жолунан адаштыруу үчүн алар Аллах менен бирге башкаларга да табынышты. Аларга: "Жыргай тургула! Кайтаар орундарыңар тозок" – деп айт.
</item>
<item position="13">
 Ыйман келтирген пенделериме: "Намазды (өз убагында) окушсун. Биз берген ырыскылардан жашыруун жана ашкере да, сатып алуу да, достук да болбой кала турган Күн жетип келгенге чейин тийиштүү орунга жумшашсын", – деп айт.
</item>
<item position="13">
 Аллах асмандар менен жерди жаратып, асмандан жамгыр жаадырат жана аны менен силердин ырыскыланууңар үчүн мөмө жемиштерди чыгарды. Деңизде Анын уруксаты менен сүзүп жүрсүн үчүн силерге кемени башкартты. Ошондой эле дарыйаларды да силерге баш ийдирди.
</item>
<item position="13">
 Ал силер үчүн Күндү жана Айды башкарды, алар токтоосуз айланышат. Ошондой эле силерге түн менен күндүздү да башкарып берди.
</item>
<item position="13">
 Ал силерге сураган нерселериңердин баарын берди. Эгер силер Аллахтын берген жакшылыктарын эсептеп көрсөңөр, аны санап бүтө албайсыңар. Акыйкатта, инсан заалым жана шүгүр келтирбейт.
</item>
<item position="13">
 Ибрахим: "Эгем! Бул калааны тынч кыл! Мени жана уулдарымды буддарга табынуудан сакта!" – дегенин эсте.
</item>
<item position="13">
 Эгем, алар көптөгөн элдерди (жолдон) адаштырышты. Ким мени ээрчисе – ал менден, а ким баш ийбесе – анда акыйкатта Сен Кечирүүчү, Мээримдүүсүң!
</item>
<item position="13">
 Эгебиз! Урпактарымдын кээ бирин эгин өспөгөн өрөөнгө, Сенин Ыйык үйүңдүн жанына, алар намаз окуу үчүн көчүрүп келдим. Адамдардын жүрөгүнө аларга карата мээрим сал, жемиштер менен ырыскыландыр, алар шүгүр кылышсын.
</item>
<item position="14">
 Оо Эгебиз! Чындыгында, Сен жашыруун, ашкерелерибизди билесиң. Жердеги, асмандагы нерселер Аллахка жашыруун эмес.
</item>
<item position="14">
 Улгайган чакта Исмаиил менен Исхакты берген Аллахка мактоо! Акыйкатта, Эгем тилектерди Угуучу.
</item>
<item position="14">
 Оо Эгем! Мени жана урпактарымды намазды толук окуучу кыл. Эгебиз! Тилегибизди кабыл кыл.
</item>
<item position="14">
 Эгебиз! Мени, ата-энемди жана момундарды эсеп алына турган Күндө кечир, – (деди).
</item>
<item position="14">
 Аллах заалымдардын иштеринен капарсыз экен деп ойлобо! Акыйкатта, Ал алардын көздөрү чанагынан чыга турган Күнгө чейин гана мөөнөтүн узартат.
</item>
<item position="14">
 Алар чанагынан чыккан көздөрү, бош калган жүрөктөрү менен баштарын көтөрүп, алдыга карай жүткүнүшөт.
</item>
<item position="14">
 Андыктан, аларга азап келе турган Күндү эскерт. Ошондо заалымдар: "Эгебиз! Бизди жакын мөөнөткө чейин кечиктире көр. Чакырууңа баш ийип, пайгамбарларыңды ээрчийбиз", – дешет. "Мурун силер ойрон болбойбуз деп ант берген жок белеңер?" – (делинет).
</item>
<item position="14">
 Силер өздөрүнө заалымдык кылгандардын журттарында өмүр өткөрдүңөр. Аларга Биз кандай кылганыбыз силерге маалым болду. Силерге (үлгү болчу) мисалдарды келтирдик.
</item>
<item position="14">
 Алар түрдүү айла-амалдарды кылышты. Ал эми Аллах алардын айла-амалдарын алар тоону козголтоор болсо дагы ишке ашыртпай койот.
</item>
<item position="14">
 Аллах пайгамбарларына берген убадасынан тайат деп (эч) ойлобо. Чынында, Аллах Кудуреттүү, Өч алчу.
</item>
<item position="14">
 Ал Күнү жер башка жерге, асмандар да башкага алмаштырылат. Алар Жалгыз, Кудуреттүү Аллахтын алдына чыгышат.
</item>
<item position="14">
 Ошол Күнү күнөөкөрлөрдүн чынжырларга байланганын көрөсүң.
</item>
<item position="14">
 Алардын көйнөктөрү кара майдан болот, беттерин от каптайт.
</item>
<item position="14">
 (Бул), Аллах ар бир жанды жасаган (күнөөлөрүнө) жазалоо үчүн. Чынында, Аллах бат эсептешүүчү.
</item>
<item position="14">
 Бул – адамдарга жеткирүү. Бул аркылуу сестенишсин, Аллахтын жалгыз Кудай экенин билишсин. Жана акыл калчагандар насаат алышсын.
</item>
<item position="14">
 Алиф, Лам, Раа. Булар Китептин, ачык-айкын Курандын айаттары.
</item>
<item position="14">
 Мүмкүн каапырлар мусулмандардан болууну кааларшар.
</item>
<item position="14">
 Аларды жөн кой! Жешсин, пайдаланышсын, кыйалдары менен алектене беришсин. Анан жакында билишет.
</item>
<item position="14">
 Биз эч бир калааны белгиленген убактысыз жок кылбадык.
</item>
<item position="14">
 Эч бир эл ажалын илгерилете да албайт, кечеңдете да албайт.
</item>
<item position="14">
 Алар (пайгамбарга): "Эй, өзүнө насаат түшүрүлгөн! Сен анык жиндисиң", – дешет.
</item>
<item position="14">
 Эгер сен чынчылдардан болсоң, эмнеге периштелерди алып келбейсиң? (- дешет).
</item>
<item position="14">
 Периштелерди Биз жөн гана түшүрбөйбүз! Анда аларга мөөнөт берилбейт.
</item>
<item position="14">
 Чынында, Куранды Биз түшүрдүк. Эми аны өзүбүз сактайбыз.
</item>
<item position="14">
 Сенден мурдагы элдердин тобуна да (элчи) жөнөткөнбүз.
</item>
<item position="14">
 Алар үстүнөн шылдыңдап күлбөгөн эч бир пайгамбар болгон эмес.
</item>
<item position="14">
 Ушинтип, күнөөкөрлөрдүн жүрөгүнө Биз аны да киргизебиз.
</item>
<item position="14">
 Алар ага ишенишпейт, мурункулардын жолу да ушундай болгон эле.
</item>
<item position="14">
 Ал түгүл Биз аларга асман эшигин ачып койсок, алар ошолор аркылуу көтөрүлүшсө да,
</item>
<item position="14">
 алар анда: "Албетте, биздин көзүбүз тосулуп (тумандап) калды, биз сыйкырланган эл болдук", – дешээр эле.
</item>
<item position="14">
 Биз асманга топ жылдыздарды жайгаштырып, кароочулар үчүн аны кооздодук.
</item>
<item position="14">
 Биз аны таш бараңга алынган бардык шайтандардан сактадык.
</item>
<item position="14">
 Андан сырткары, ким жашыруун түрдө тыңшаса, ага айкын жалын жетет.
</item>
<item position="14">
 Биз жерди жайдык, ага бекем туруучу тоолорду кададык. Жана да андан бардык нерселерди өлчөм менен чыгардык.
</item>
<item position="14">
 Биз анда силерге жана силер ырыскы бере албай тургандар үчүн жашоо кылдык.
</item>
<item position="14">
 Биз ээлик кылбаган эч бир казына жок. Биз андан белгиленген өлчөмдө гана түшүрөбүз.
</item>
<item position="14">
 Биз чаңдаштыруучу (жамгырлуу) шамалды жөнөтөбүз жана асмандан силерге жаан жаадырабыз, силерди ошону менен сугарабыз. Анын казыналары силердин колуңарда эмес.
</item>
<item position="14">
 Чынында, жашоону, өлүмдү Биз тартуулайбыз жана баарына Биз гана мураскорбуз.
</item>
<item position="14">
 Биз силерге чейинки жашагандарды да, силерден кийинки жашай тургандарды да билебиз.
</item>
<item position="14">
 Акыйкатта, Эгең алардын баарысын жыйнайт. Албетте, Ал Даанышман, Билүүчү.
</item>
<item position="14">
 Акыйкатта, Биз шыгыраган кебетелүү кургак чоподон инсанды жараттык.
</item>
<item position="14">
 Жиндерди андан мурун түтүнсүз оттон жаратканбыз.
</item>
<item position="14">
 Ошондо Эгең периштелерге: "Мен шыгыраган, кебетелүү кургак чоподон инсанды жаратамын", – деди.
</item>
<item position="14">
 Анын турпатын айактап, Өз рухумдан киргизгенимде ага сежде кылгыла! (деди).
</item>
<item position="14">
 Ошондо бардык периштелер сежде кылышты,
</item>
<item position="14">
 Иблистен башкалары. Ал сежде кылуудан баш тартты.
</item>
<item position="14">
 Эй, Иблис! Сен эмнеликтен сежде кылуучулар менен бирге болбодуң? – деди.
</item>
<item position="14">
 (Ал): "Мен шыгыраган кебетелүү кургак чоподон жасалган инсанга сежде кыла албайм", – деди.
</item>
<item position="14">
 (Аллах): "Сен мындан чыккын, анткени сен куулдуң", – деди.
</item>
<item position="14">
 Сага Кыйамат Күнгө чейин каргыш (болсун).
</item>
<item position="14">
 Оо Эгем! Алар кайрадан тириле турган Күнгө чейин мага мөөнөт бер – деди.
</item>
<item position="14">
 Чынында, сен мөөнөт берилгендерденсиң,
</item>
<item position="14">
 убактысы белгиленген Күнгө чейин, – деди.
</item>
<item position="14">
 (Иблис айтты): "Оо Эгем! Мени адаштырганың үчүн аларга жер жүзүндөгүлөрдүн баарын сонун көргөзүп отуруп, алардын баарын азгыра беремин,
</item>
<item position="14">
 сага берилген пенделериңден башкаларын."
</item>
<item position="14">
 (Аллах) айтты: "Бул мага карай эң туура жол,
</item>
<item position="14">
 чындыгында, адашып сени ээрчигендердин үстүнөн гана болбосо, Менин пенделериме сен бийлик кыла албайсың".
</item>
<item position="14">
 Акыйкатта, алар үчүн дайардалган жай – тозок.
</item>
<item position="14">
 Анын жети эшиги бар. Ар бир эшикке ажыратылган (дайындалган) топ бар.
</item>
<item position="14">
 Акыйкатта, такыбалар бейиш бактарында жана булактардын арасында болушат.
</item>
<item position="14">
 (Аларга айтылат): "Тынчтык, амандык менен киргиле!"
</item>
<item position="14">
 Алардын көкүрөктөрүндөгү кектерди чыгарып салабыз. Алар бири бирине бир тууган болушат жана мамыктардын үстүндө бет маңдай олтурушат.
</item>
<item position="14">
 Мында алар чарчашпайт жана алар мындан эч качан куулуп чыгарылбайт.
</item>
<item position="14">
 Пенделериме кабарла! Мен акыйкатта Кечиримдүү, Мээримдүүмүн,
</item>
<item position="14">
 Албетте, Менин азабым – ал оорутуучу азап.
</item>
<item position="14">
 Аларга Ибрахимдин конокторунун байанын жеткир.
</item>
<item position="14">
 Ошондо, (периштелер анын) жанына кирип, "Салам!" - дешти. Ал: "Чынында, биз силерден коркуп турабыз", - деди.
</item>
<item position="14">
 (Алар): "Коркпо! Биз сени илимдүү уулдуу (боло тургандыгың) менен сүйүнчүлөйбүз", – дешти.
</item>
<item position="14">
 (Ибрахим): "Мага карылык келгенде сүйүнтөсүңөрбү? Деги мага эмнени сүйүнчүлөйсүңөр?" – деди.
</item>
<item position="14">
 (Периштелер): "Биз сага чындыкты сүйүнчүлөдүк. Эми үмүт үзүүчүлөрдөн болбо!" – дешти.
</item>
<item position="14">
 (Ибрахим): "Эгесинин мээриминен адашкандардан башка ким үмүт үзмөк эле", – деди.
</item>
<item position="14">
 Эй, элчилер! Силер эмнеге келдиңер эле? – деди (Ибрахим).
</item>
<item position="14">
 Биз күнөөлүү элге жөнөтүлгөнбүз, – дешти (алар),
</item>
<item position="14">
 Луттун үй-бүлөсүнөн башкаларына,
</item>
<item position="14">
 анын айалынан башкаларын. Биз ага (айалга) мында калуучулардын арасында болууну буйруп койгонбуз.
</item>
<item position="14">
 Элчилер Луттун үй-бүлөсүнө келгенде:
</item>
<item position="14">
 (Ал): "Чындыгында, силер тааныш эмес элсиңер", – деди.
</item>
<item position="14">
 (Алар): "Жок, биз алар ар дайым шектенип мойун сунбаган себептен келдик.
</item>
<item position="14">
 Биз сага (даана) чындыкты алып келдик, биз чын айтабыз.
</item>
<item position="14">
 Өзүңдүн үй-бүлөң менен түндүн бир оокумунда жолго чык жана артынан бас. Силердин эч кимиңер артыңарга кайрылып карабагыла жана белгиленген жерге жеткенче токтобогула, – дешти (периштелер).
</item>
<item position="14">
 Биз таң атканда күнөөкөрлөр бири да калбай кыргын боло тургандыгы жөнүндө ага айан кылганбыз.
</item>
<item position="14">
 Шаардын жашоочулары сүйүнүп жетип келишти.
</item>
<item position="14">
 (Ал): "Булар менин конокторум, менин абийиримди төкпөгүлө,
</item>
<item position="14">
 Аллахдан корккула. Мени шерменде кылбагыла!" – деди (Лут).
</item>
<item position="14">
 (Алар): "Биз сен дүйнөдө (эч кимди коргобо деп) тыйбадык беле?", – дешти.
</item>
<item position="14">
 Ал: "Эгер кааласаңар, мына кыздарым" – деди.
</item>
<item position="14">
 Сенин өмүрүңө ант! Алар өздөрүнүн мастыгында аң-таң болушат (экиленишет).
</item>
<item position="14">
 Ошондо, күн чыгарда аларды катуу бир үн кармады.
</item>
<item position="14">
 Биз аны астын-үстүн кылып, анын үстүнөн бышкан чопо таштарды жаадырып салдык.
</item>
<item position="14">
 Чынында, кыраакылар үчүн мында белгилер бар.
</item>
<item position="14">
 Алар жолдун бойунда эле.
</item>
<item position="14">
 Акыйкатта, момундар үчүн мында белгилер бар.
</item>
<item position="14">
 Акыйкатта, Аль-Айканын жашоочулары да адашкандардан болгон эле.
</item>
<item position="14">
 Ошондуктан Биз аларды жазаладык. Алар ар тараптан көрүнгөн бир жолдо жатышат.
</item>
<item position="14">
 Аль-Хижрдин жашоочулары да элчилерин жалганга чыгарышкан.
</item>
<item position="14">
 Биз аларга белгилерибизди келтиргенде, алар андан жүз бурушту.
</item>
<item position="14">
 Алар тоонун бетин ойуп үй салышып, өздөрүн толук коопсузбуз (деп сезишти).
</item>
<item position="14">
 Бирок, таң азандан кулак жарган добуш угулду.
</item>
<item position="14">
 Алардын жасап алгандары аларга эч жардам бере албады.
</item>
<item position="15">
 Биз асмандар менен жерди, алардын арасындагыларды акыйкаттык менен жаратканбыз. Кыйамат Күнү сөзсүз келип жетет. Андыктан, аларды кең пейилдик менен кечир.
</item>
<item position="15">
 Акыйкатта, Эгең, Жаратуучу, Билүүчү.
</item>
<item position="15">
 Биз сага жети кайталануучуну жана Улуу Куранды бердик.
</item>
<item position="15">
 Каапырлардын кээ бирлерине, биз пайдаландырган нерселерге көз артпа. Алар үчүн капаланба, момундарды канатыңа калкала.
</item>
<item position="15">
 Айт: "Акыйкатта, мен болгону эскертүүчү жана айкындоочу ганамын."
</item>
<item position="15">
 Бөлүүчүлөргө (топторго) жөнөткөнүбүз өңдүү,
</item>
<item position="15">
 алар Куранды бөлүк-бөлүк кылгандар.
</item>
<item position="15">
 Эгеңе ант, алардын баарысын суракка тартабыз,
</item>
<item position="15">
 алар эмне кылгандыктары тууралуу.
</item>
<item position="15">
 Сага буйрулгандар тууралуу ачык-айкын кабарла! Ал мушриктерден жүз үйрү.
</item>
<item position="15">
 Акыйкатта, Биз сени шылдыңдоолордон коргойбуз
</item>
<item position="15">
 Алар Аллахка башка Кудайды шерик кылышат. Бирок алар (аны) жакында билишет.
</item>
<item position="15">
 Алардын айткандарынан сенин жүрөгүң кысылганын билебиз.
</item>
<item position="15">
 Өз Эгеңди даңазалоо менен аруула, сежде кылуучулардан бол.
</item>
<item position="15">
 Сага өлүм келгенге чейин Эгеңе сыйын!
</item>
<item position="15">
 Аллахтын буйругу келди. Ага шашылбагыла. Аллах – алар кошкон шериктен абдан Аруу да, Бийик да!
</item>
<item position="15">
 Аллах Өз пенделеринен каалаган адамга Өз буйругу менен периштелерди: «Чындыгында, Менден башка эч бир кудай жок. Ошондуктан Менден гана коркушсун деп эскерткиле!», – деген кабар менен түшүрөт.
</item>
<item position="15">
 Ал (Аллах) асмандарды жана жерди чындык менен жаратты. (Ал) алардын кошкон шериктеринен бийик.
</item>
<item position="15">
 (Ал) адам баласын бир тамчы суудан жаратты. Ошондой болсо да ал (адам баласы) ачык жаңжалчы.
</item>
<item position="15">
 Анан (Ал) малдарды жаратты. Малдарда да силерди жылыта турган жана башка да пайдалар бар. Ошондой эле аларды жейсиңер.
</item>
<item position="15">
 Силер малдарды (оттоткону) айдап чыкканыңарда жана (оттотуп) кайра айдап келе жатканыңарда жагымдуулук бар.
</item>
<item position="15">
 Малдар – жаныңар кыйналып, араң шаарга жеткире турган жүктөрүңөрдү көтөрөт. Чындыгында, Эгеңер – Мээримдүү, Боорукер!
</item>
<item position="15">
 (Аллах) жылкыларды, качырларды, эшектерди минишиңер жана кооздук үчүн жаратты. Ошондой эле Ал силер билбеген нерселерди да жаратат.
</item>
<item position="15">
 Туура Жолду түшүндүрүү – Аллахка гана таандык. Анткени жолдордун кыйшыгы да бар. Эгер Аллах кааласа – баарын туура жолго салып коймок.
</item>
<item position="15">
 Ал силерге асмандан жамгыр жаадырып, андан суу, ал аркылуу малдарыңарды жайа турган дарак (жайыт) жаратат.
</item>
<item position="15">
 Аллах силерге суу аркылуу эгин, зайтун, курма дарактарын, жүзүмдөр жана бардык мөмөлөрдү өстүрөт. Дал мына ушунда түшүнө турган коомдор үчүн белгилер бар.
</item>
<item position="15">
 Ал силер үчүн түндү, күндүздү жана күн менен айды баш ийдирди. Жылдыздар да Анын буйругуна баш ийишет. Так ушунда ойлонгон коом үчүн белгилер бар.
</item>
<item position="15">
 Силер үчүн жер жүзүндө өстүрүп койгон түрлүү түстөрдөгү нерселерде коом үчүн чындап насаат ала турган өрнөк бар.
</item>
<item position="15">
 Ошондой эле, Аллах жаңы эт жешиңер жана кооз нерселерди тагынууңар үчүн деңизди (силерге) багындырып койду. Аллахдан ырыскы издешиңер үчүн кеме сууну жиреп бара жатканын көрөсүң. Балким (Аллахка) шүгүр кыларсыңар.
</item>
<item position="15">
 Силерди термелтүү үчүн жер жүзүндө аска тоолорду жайгаштырды. Багыт таап жүрүшүңөр үчүн өзөндөрдү, жолдорду жаратты.
</item>
<item position="15">
 Алардын жол таап жүрүүсү үчүн (зарыл) белгилерди жана жылдыздарды (жаратты).
</item>
<item position="15">
 Жаратуучу менен жарата албаган бирдей болобу?! Эми эсиңерге келбейсиңерби?
</item>
<item position="15">
 Аллахтын жакшылыктарын санасаңар – санына жете албайсыңар. Чындыгында, Аллах – Кечиримдүү, Ырайымдуу!
</item>
<item position="15">
 Аллах – жашыруун жана көрүнөө эмне иш жасап жатканыңарды билип турат.
</item>
<item position="15">
 Ошондой! Аллахдан башкага сыйынгандары эч нерсе жарата албайт. Алар – жаратылгандар.
</item>
<item position="15">
 Алар – өлүктөр. Тирүү эмес. Ошондуктан алар качан тирилишерин да билишпейт.
</item>
<item position="15">
 Кудайыңар – Жалгыз Аллах. Акыретке ишенбегендердин жүрөктөрү жокко чыгаруучу. Ошондуктан алар текеберлер.
</item>
<item position="15">
 Аллах алардын жашыргандарын жана көрүнөө жасагандарын Билүүчү экени анык! Чындыгында, Аллах өзүн жогору көтөргөндөрдү жакшы көрбөйт.
</item>
<item position="15">
 Алардан: "Эгеңер эмне түшүрдү?", – деп суралса: "Мурункулардын жомоктору" – дешет.
</item>
<item position="15">
 Ошентип, алар Кыйамат Күнү өз күнөөлөрүн толук, наадандыктан улам адаштыргандардын күнөөлөрүнүн айрымдарын көтөрүшөт. Байкагыла: Алар үстүнө алган нерсе (күнөө) кандай жаман!
</item>
<item position="15">
 Чындыгында, булардан мурункулар да айлакерлик кылышкан. Ошондуктан Аллах алардын пайдубалын титиретип, жогор жагы алардын өздөрүнүн үстүнө кулап түштү. Ошентип, аларга алар күтпөгөн тараптан азап келди.
</item>
<item position="15">
 Акырында, Кыйамат Күнү Аллах аларды кордойт да: "Силер Мен тууралуу талашкан жердеги шериктерим кайда?" – деп сурайт. Ошондо илим ээлери: "Чындыгында, бүгүн кордук менен жамандык каапырлардын үстүнө!" – дешет.
</item>
<item position="15">
 Өздөрүнө зулумдук кылгандардын жанын периштелер алаарда, алар: "Баш ийишип, эч бир жамандык жасаган эмес элек", – дешет. Андай эмес. Акыйкатта, Аллах силердин кылганыңарды жакшы билет.
</item>
<item position="15">
 Ошондуктан ичинде түбөлүк кала турган Тозоктун эшиктеринен киргиле. Өзүн жогору көтөргөндөрдүн орду кандай жаман!
</item>
<item position="15">
 Аллахдан корккондорго: "Эгеңер эмне түшүрдү?" – деп айтылса, алар: "Жакшылык!" – дешет. Ошондуктан бул дүйнөдө жакшылык кылгандарга жакшылык бар. Акырет журту андан жакшыраак. Такыбалардын журту кандай сонун!
</item>
<item position="15">
 Алар алдыларынан өзөндөр агып турган Адн (аттуу Бейиш) багына киришет. Алар ал жерде эмнени каалашса, баары бар. Такыбаларды Аллах ошентип сыйлайт.
</item>
<item position="15">
 Такыбалардын жанын периштелер жакшы (жагдайда) алышып: "Силерге тынчтык болсун! Ишиңерге жараша Бейишке киргиле!" – дешет.
</item>
<item position="15">
 (Каапырлар) өздөрүнө периштелердин келишин, же Эгеңдин буйруктарынын келишин гана күтүп жатышабы? Булардан мурункулар да ушундай кылышкан болчу. Аларга Аллах зулумдук кылган жок. Алар өздөрүнө зулумдук кылышты.
</item>
<item position="15">
 Ошондуктан кылган жамандыктары өздөрүнө тийип, мазактаган нерселери өз баштарына жетти.
</item>
<item position="15">
 Аллахка шерик кошкондор: "Эгер Аллах кааласа, анда биз да, ата-бабаларыбыз да Аллахдан башка эч нерсеге сыйынбайт элек. Анын буйругусуз эч нерсени арамга да чыгарбайт элек", – дешет. Алардан мурункулар да ушундай кылышкан. Ошондуктан элчилерге даана жеткирүү гана милдет.
</item>
<item position="15">
 Чындыгында, ар бир коомго: "Аллахка гана сыйынгыла. Таагуттан оолак болгула", – деп айтуучу элчи жибергенбиз. Алардын (коомдордун) кай бирлерин Аллах түздөп, айрымдарына адашуу буйурулган болчу. Ал эми жер жүзүн кезип көрүп, жалганга чыгаргандардын акыбети эмне болгонун байкагыла.
</item>
<item position="15">
 Эгер алардын түзөлүүсүнө канчалык дилгир болсоң да, Аллах Өзү адаштырган адамды туура жолго багыттабайт жана алар үчүн жардамчы да жок.
</item>
<item position="15">
 Ошондой эле, алар: "Аллах өлгөн адамды тирилтпейт", – дешип, Аллахтын аты менен катуу ант ичишти. Андай эмес! (Өлүктү тирилтүү тууралуу) Аллахтын убадасы акыйкат. Бирок адамдардын көбү (муну) билишпейт.
</item>
<item position="15">
 Аллах каршылыкка түшкөн нерселерин аныктоо жана каапырлардын жалганчы экенин аларга билдирүү үчүн (өлүктөрдү тирилтет!).
</item>
<item position="15">
 Бир нерсенин болушун каалаганыбызда Биздин: "Бол!" – деген гана сөзүбүз жетиштүү. Ошондо ал болот да калат.
</item>
<item position="15">
 Зулумдукка учурагандан кийин Аллах жолунда көчкөндөрдү, дүйнөдө жайлуу конушка жайгаштырабыз. Эгер алар билишсе, акыреттеги сыйлык андан да чоң.
</item>
<item position="15">
 Алар – сабыр кылышып, (Аллахка гана) тобокел кылгандар.
</item>
<item position="15">
 Сенден мурун да өздөрүнө кабар түшүрүп, кишилерди гана элчи (пайгамбар) кылып жибергенбиз. Эгер билбесеңер, илимдүүлөрдөн сурагыла.
</item>
<item position="15">
 (Пайгамбарларды) далилдер жана китептер менен (жибердик). Сага да адамдар үчүн түшүрүлгөндөрдү ачык баян кылып беришиң үчүн Куранды түшүрдүк. Балким алар түшүнүшөөр.
</item>
<item position="15">
 Жамандыктын айлакерлери Аллахтын аларды жерге жуттуруп жиберишинен, же алар ойлобогон тараптан өздөрүнө азап келишинен коопсузбу?
</item>
<item position="15">
 Же болбосо алар жер кезип сапарда бараткан кезде өздөрүн апааттан тышпыз деп эсептешеби? Анда алар качып кутула алышпайт.
</item>
<item position="15">
 Же алар өздөрүнө коркутуп келүүчү апааттан (коопсузбу?). Чындыгында, Эгеңер – Мээримдүү, Боорукер!
</item>
<item position="15">
 Алар Аллахтын жараткан нерселеринин (дарактардын) көлөкөлөрү оңго, солго ийилип, Аллахка сежде кылып ийилип жатышканын көрүшпөйбү?
</item>
<item position="15">
 Асмандар менен жерде болгон ар бир жаныбар жана периштелер тынымсыз Аллахка сежде кылып турушат. Алар текеберденишпейт.
</item>
<item position="15">
 (Алар) Өздөрүнөн үстөм болгон Эгелеринен коркушат. Ошондуктан берилген буйруктарды орундатышат.
</item>
<item position="15">
 Аллах: "Эки кудай жасап албагыла. Чындыгында, Ал (Аллах) – Жалгыз Кудай! Ошондуктан Менден гана корккула", – деди.
</item>
<item position="15">
 Асмандарда жана жерде болгон нерселер Анын бийлигинде. Бардык сыйынууларга – Ал гана татыктуу! Аллахдан башкадан да коркосуңарбы?
</item>
<item position="15">
 Силерге (келген) ар бир жакшылык – Аллахдан! Силерге зыян жетсе (гана) Аллахка жалбарасыңар.
</item>
<item position="15">
 Акырында, силерден Ал кыйынчылыкты алып салган кезде бир бөлүгүңөр, Эгеңерге шерик кошосуңар.
</item>
<item position="15">
 Алар (Биз) берген жакшылыктарыбызга шүгүр кылышпайт. Азырынча (жердеги жыргалдардан) пайдалана тургула. Жакында билесиңер.
</item>
<item position="15">
 (Мушриктер) өздөрүнө (Биз) берген ырыскыларыбыздын эмне экенин билбегендерге шыбага арнашат. Аллахка ант! Бул жалгандан ойлоп тапканыңар үчүн сөзсүз суракка тартыласыңар!
</item>
<item position="15">
 Анан да, алар Аллахка кыздарды ыйгарышат. Аллах андан аруу! Өздөрүнө болсо каалаганын арнашат.
</item>
<item position="15">
 Эгер алардын бирөөсү кыз менен сүйүнчүлөнсө анын ачуусу келип, бети карара баштайт.
</item>
<item position="15">
 Өзүнө келген "жаман" кабардын таасиринен улам элден жашырынат. Аны эмне кордукка салып же топуракка көмүп таштоо керекпи? Алар кандай жаман өкүм чыгарышат!
</item>
<item position="15">
 Жаман сыпат – акыретке ишенбегендер үчүн. Ал эми сыпаттардын эң бийиги – Аллахка таандык. Ал – Өкүмдар, Даанышман!
</item>
<item position="15">
 Аллах адам баласын алардын кесирлиги себептүү колго ала турган болсо, жер жүзүндө эч бир жан калбас эле. Бирок аларды белгилүү бир мөөнөткө чейин кечиктирет. Ал эми алардын мөөнөтү келгенде, алар аны бир саатка да кечиктире да, илгерилете да алышпайт.
</item>
<item position="15">
 Алар өздөрү жек көргөндөрдү (кыздарды) Аллахка ыйгарып, тилдери менен: "Бизге жакшы нерселер буйурулган", – деп жалган айтышат. Аларга тозок бар экени шексиз. Чындыгында, алар (Тозокко) сүйрөлүп баруучулар.
</item>
<item position="15">
 Аллахка ант болсун! Чындыгында сенден мурун да коомдорго элчилерди (пайгамбарларды) жиберген болчубуз. Ошондо да шайтан өз кылыктарын кооз кылып көрсөттү. Ошондуктан бүгүн да ал (шайтан) алардын досу. Аларга сыздатуучу азап бар.
</item>
<item position="15">
 Сага Куранды алар талашкан нерселерин аныктоо, ыйман келтирген коом үчүн туура жол жана ырйаым түрүндө гана түшүрдүк.
</item>
<item position="15">
 Аллах асмандан жамгыр жаадырып, өлгөн жерди аны менен тирилтти. Чындыгында, бүгүн да кулак салган коом үчүн чыныгы үлгүлөр бар.
</item>
<item position="15">
 Чындыгында, силер үчүн малдарда да ибарат бар. Малдардын ичиндеги (курсагындагы) каны менен жининин арсынан чыккан ичкенге жагымдуу, нагыз сүттү силерге ичтирүүдөбүз.
</item>
<item position="15">
 Курма дарактарынын жемиштеринен, жүзүмдөрдөн арактарды жана көркөм сусундуктарды жасап аласыңар. Ырас, мында ой жүгүрткөн элге даана үлгүлөр бар.
</item>
<item position="15">
 Эгең бал аарыга: "Тоолорго, жыгачтарга жана адамдардын курулуштарына уя сал", – деп буюруп,
</item>
<item position="15">
 ар түрлүү өсүмдүктөрдөн жеп, Эгеңдин жеңил кылып койгон жолуна түш! – дедик. (Аллах) аарынын ичинен түрлүү-түрлүү балдарды чыгарды. Анда адам баласы үчүн шыпаа бар. Чындыгында, мында да ой жүгүрткөн коом үчүн ибарат-өрнөктөр бар.
</item>
<item position="15">
 Аллах силерди жаратты жана өлтүрөт. Кээ бирөөлөрүңөр билгенинен кийин билбей кала турган өмүрдүн кордугуна кайтарылат. Албетте, Аллах – Билүүчү, Кудуреттүү.
</item>
<item position="15">
 Аллах ырыскыда бириңерди бириңерден артыгыраак кылды. Ырыскы-насиби молураактар кол алдындагыларга бербейт. Болбосо алар (ошол) ырыскыда тең (укуктуу). Алар эмне, Аллахтын насибине каршы келишеби?
</item>
<item position="15">
 Аллах жыныстарыңардан жубай жаратты. Жубайларыңар аркылуу силерге балдарды, неберелерди пайда кылды. Силерди таза нерселер (ырыскылар) менен азыктандырды. Ошондо да алар (каапырлар) болбогон нерселерге ишенишип, Аллахтын жакшылыктарына шүгүрсүздүк кылшабы?.
</item>
<item position="15">
 Алар, Аллахдан башка, өздөрүнө жер менен асмандан бир да ырыскы бере албаган жана колунан эч нерсе келбеген нерселерге (буддарга-сөлөкөттөргө) сыйынышат.
</item>
<item position="15">
 Аллахка мисал келтирбегиле"! Чындыгында, Аллах – ар нерсени билет, силер болсо билбейсиңер!
</item>
<item position="15">
 Аллах (силерге) бир мисал келтирет: Кимдир бирөөнүн кол астында эч нерсе колунан келбеген кул болсо, ал өзүнө Биз берген көркөм ырыскыдан көрүнөө да, көмүскө сарптай ала турган кожоюн менен тең боло алабы? Ошондуктан, баардык мактоолор – Аллахка гана таандык! Бирок алардын көбү билишпейт.
</item>
<item position="15">
 Аллах эки кишини мисал келтирет: экөөсүнүн бири дудук, колунан эч нерсе келбейт. Ал кожойунуна жүк. Аны кайда гана жумшабасын андан жакшылык келбейт. Эмне ошол (дудук) адилеттүү өмүр кечирип, туура жолдо жүргөн адам менен теңби?
</item>
<item position="15">
 Асмандардагы жана жердеги сырлар Аллахка гана таандык. Кыйамат сааты кирпик каккандай (тез келет), андан да жакын (калды). Албетте, Аллах – бардык нерсеге Кудуреттүү.
</item>
<item position="15">
 Аллах силерди энеңердин курсагынан эч несре билбеген абалда чыгарды да, силерге угуу, көрүү жана ойлоо жөндөмдөрүн берди. Балким шүгүр кыларсыңар.
</item>
<item position="15">
 Алар асман мейкиндигиндеги тартылуу күчүн көрүшпөй жатышабы? Аларды Аллах гана кармап турат! Чындыгында, ушунда да ыйман келтирген коом үчүн белгилер бар.
</item>
<item position="15">
 Аллах силерге үйлөрүңөрдү турак-жай кылып койду. Силер үчүн малдардын терилеринен – көчкөн кезде, же отурукташкан учурда жеңил пайдаланыла турган башпаанектер (курулат); (малдардын:) койдун жүндөрүнөн, төөнүн түктөрүнөн, эчкинин тыбыттарынан кайсыл бир мөөнөткө чейин пайдаланууга боло турган үй буюмдарын жана соода буйумдарын жаратты.
</item>
<item position="15">
 Аллах Өзү жараткандарына (дарактардан) көлөкө жасап, тоолордон баш паанек берди. Ошентип, силерге ысыктан сактай турган кийимдерди, согушта коргоно турган зоот кийимдерин пайда кылды. Ушундай түрдө, силерге жакшылыктарын толуктады. Балким, (Аллахка) мойун сунасыңар.
</item>
<item position="15">
 Ошондо да алар баш тартышса... Сага – аларга айкын (кабарды) жеткирүү гана милдет.
</item>
<item position="15">
 Алар Аллахтын жакшылктарын мойунга алышат да, кийин кайра ага каршы чыгышат. Чындыгында, алардын көбү – каапырлар.
</item>
<item position="15">
 Кыйамат Күнү ар бир коомдон бир күбө жиберебиз. (Аллахтын аяттарына) каршы чыккандарга уруксат да берилбейт, алардан жакшылык да күтүлбөйт.
</item>
<item position="15">
 Зулумдук кылгандар азапты көргөндө, аларга азап жеңилдетилбейт, артка да жылдырылбайт.
</item>
<item position="15">
 Аллахка шерик кошкондор, өздөрү кошкон шериктерин көргөн кезде: "О Эгебиз! Сенден башкага сыйынган шериктер ушулар!" – дешет. Алар: "Чындыгында силер баарыңар жалганчысыңар!" – деп сөздү аларга ыргытат.
</item>
<item position="15">
 Алар (каапырлар) ошол Күнү Аллахка моюн сунушат! Алардын жасалма кудайлары болсо алардан кайып болот.
</item>
<item position="15">
 Ошентип, каапырларга жана Аллахтын жолунан тоскондорго бузукулук кылгандары үчүн күнөө үстүнө күнөө кошобуз.
</item>
<item position="15">
 Кыйамат Күнү ар бир коомдун ичинен бирден күбө алып келебиз. Сени болсо ушул коомго күбө кылабыз. Ошондуктан саган ар нерсени түшүндүрүп бере турган жана мусулмандар үчүн туура жол, мээрим, кубаныч түрүндө Куранды түшүрдүк.
</item>
<item position="15">
 Чындыгында, Аллах – адилеттүүлүктү, жакшылыкты жана тууган-урукка кайрымдуу болууну буюруп, уятсыздыктан, каапырлыктан жана чектен ашуудан тыйат. Аллах силерге (ушундайча) насыят берет. Балким түшүнөөрсүңөр.
</item>
<item position="15">
 Эгер убада берсеңер, Аллахка береген убадаңарды (сөзсүз) аткаргыла. Антташууда Аллахты өздөрүнө кепил кылган соң, аны бузбагыла. Аллах – эмне кылганыңарды Билүүчү!
</item>
<item position="15">
 Бул жамаат тиги жамааттан артык деген шылтоо менен араңардагы келишимдерди бузуп, жибин мыктылап ийиргенден кийин, жазып жиберген аялга окшобогула. Чындыгында, Аллах ушу менен сынайт. Ошондуктан талаш-тартышууга түшкөн нерселериңерди Кыйамат Күнү силерге аныктап берет.
</item>
<item position="15">
 Эгер Аллах кааласа, силерди бир гана (бирдиктүү жалгыз) үмөт кылып койор эле. Бирок, Аллах кимди кааласа адаштырып, кимди кааласа туура жолго салат. Албетте, кылган ишиңерден сураласыңар.
</item>
<item position="15">
 Анттарыңарды (кимдир бирөөнү) алдоо үчүн пайдаланбагыла. Кадамыңар бекем болгондон кийин (жолдон) тайып, Аллахтын жолунан тосконуңар үчүн анын жамандыгын тартып каласыңар. Андай кылсаңар силерге абдан чоң азап бар.
</item>
<item position="15">
 Аллахтын келишимин арзыбас нерсеге сатып жибербегиле. Эгер билсеңер, Аллахтын алдындагы гана жакшы.
</item>
<item position="15">
 Силердин жаныңардагы бул дүйнөлүк (нерсе) түгөнөт, ал эми Аллахтын алдындагы түбөлүк. Албетте, сабырдууулардын сыйлыгын, жасаган иштеринен да жакшыраак (кылып кайра) беребиз.
</item>
<item position="15">
 Эрекекпи, же аялбы ыйман келтирип, изги иштерди жасаса, ага мыкты жашоо беребиз. Ошентип, аларга кылган иштеринен жакшыраак сыйлык беребиз.
</item>
<item position="15">
 Куран окуган кезиңде, куулган шайтандан Аллах менен сактан.
</item>
<item position="15">
 Чындыгында, ыйман келтирип, Эгесине тобокел кылгандарга шайтандын өкүмү өтпөйт.
</item>
<item position="15">
 Чынында, анын өкүмү – аны дос кылып, Аллахка шерик кошуучуларга гана өтөт.
</item>
<item position="15">
 Биз бир аяттын ордун башка аят менен алмаштырсак..., Аллах эмнени түшүргөнүн жакшы билет. Бирок, алар пайгамбарга: "Сен анык жалганчысың", – дешет. Андай эмес! Алардын көбү түшүнүшпөйт
</item>
<item position="15">
 Жабреил Куранды акыйкат менен ыйман келтиргендерди кубаттандыруу жана мусулмандар үчүн туура жол, ошондой эле кубаныч түрүндө Эгең тараптан түшүрдү.
</item>
<item position="15">
 Чындыгында, (Биз) билебиз, алар: "Куранды Мухаммедге бир адам үйрөтөт", – дешет. Бирок алар шылтоологон адамдын тили башка. Куран болсо – даана араб тилинде.
</item>
<item position="15">
 Чындыгында, Аллахтын аяттарына ишенбегендерди, Аллах түзөбөйт. Ошондуктан алар үчүн сыздатуучу азап бар.
</item>
<item position="15">
 Акыйкатта, Аллахтын айаттарына ишенбегендер орунсуз жалгандарды ойлоп чыгарышат. Мына ошолор – жалганчылар.
</item>
<item position="15">
 Жүрөгү ыйман уйалагандан кийин зомбулукка учураган адамдан башка бирөө – ыйман келтирип, анан кийин (кайра) Аллахка каршы чыкса ошентип, дилин ыймансыздыкка берсе, ага Аллахтын ачуусу келет жана аларга катуу азап бар.
</item>
<item position="15">
 Бул жагдай – алардын бул дүйнөнү акыретке баалап, (дүйнөнү) жакшы көрүшкөндөрүнөн улам. Чындыгында, каапыр элди Аллах оңдобойт.
</item>
<item position="15">
 Мына ошолор ошондой: Аллах алардын жүрөктөрүн, кулактарын жана көздөрүн бүтөп койгон. Алар такыр капарсыз.
</item>
<item position="15">
 Алар акыретте зыйан тартуучулардан экенинде эч шек жок.
</item>
<item position="15">
 Чындыгында, Эгең – жапа чеккенден кийин көчкөндөрдүн, согушкандардын жана сабыр кылгандардын (жардамчысы!). Мындан кийин Эгең – Кечиримдүү, Боорукер!
</item>
<item position="15">
 Кыйамат Күнү ар ким өзүн куткарууга умтулат. Ошондой эле ар кимге өзүнүн жасаган амалынын акысы (сый, же жаза) берилет. Аларга адилетсиздик кылынбайт.
</item>
<item position="15">
 Аллах силерге бейпилчиликтеги кыштакты мисал келтирет. Ага ар тараптан мол ырыскы (Аллахтын амири менен) келип турчу. Акырында, Аллахтын жакшылыгына каапырлык кылышты, ошондуктан Аллах аларга жасаган зулумдугу себептүү ачарчылык жана коркунуч тонун кийгизип, жапа тарттырды.
</item>
<item position="15">
 Чынында, аларга өздөрүнөн элчи келип, алар аны жалганчыга чыгарышкан болчу. Ошондуктан заалымдарды азап колго алды.
</item>
<item position="16">
 Аллахтын силерге берген ырыскысынын адал жана тазасын жегиле. Эгер Ага гана пендечилик кыла турган болсоңор, анда Аллахтын жакшылыгына шүгүр кылгыла.
</item>
<item position="16">
 Чындыгында, (Аллах) силерге өлүктүн этин, канды, чочконун этин жана Аллахдан башканын аты аталып мууздалган (малдын этин) арам кылды. Кимде-ким мажбур болсо, баш тартпастан, чектен чыкпастан, (жесе) анда Аллах – Кечиримдүү, Боорукер!
</item>
<item position="16">
 Тилиңер: "Бул – арам, бул – адал", – деп жалган сыпаттаганын айтпагыла. Анда Аллахка жалаа жапкан болосуңар. Чындыгында, Аллахка жалган жалаа жапкандар (азаптан) кутулушпайт.
</item>
<item position="16">
 Дүйнө – аз күндүк жыргал. Алар үчүн сыздаптуучу азап (бар).
</item>
<item position="16">
 Иудейлерге арам кылынган нерселер тууралуу мурун сага баян кылган элек. Биз аларга адилетсиздик кылган жокпуз. Алар өздөрүнө өздөрү адилетсиздик кылышты.
</item>
<item position="16">
 Чындыгында, Эгең – билбестен жамандык жасап, андан кийин тооба кылып, иштерин түзөлткөндөр тарабында. Акыйкатта, Эгең, мындан кийин да Кечиримдүү, Ырайымдуу!
</item>
<item position="16">
 Чындыгында, Ибрахим – Аллахка чыныгы мойун сунуучу (момун) адам жана таза берилген болчу. Ал мушриктерден эмес эле.
</item>
<item position="16">
 Аллахтын жакшылыктарына шүгүр кылуучулардан болчу. Аллах аны тандап, туура жолго салды.
</item>
<item position="16">
 Ага дүйнөдө жакшылык бердик. Ал эми акыретте болсо, ал – мыктылардан.
</item>
<item position="16">
 Сага таза берилген Ибрахимдин жолун карманышың үчүн айан кылдык. Ал мушриктерден эмес.
</item>
<item position="16">
 Чындыгында, ишемби... ал тууралуу талашкандарга (майрам) кылынды. Акыйкатта, Эгең Кыйамат Күнү алар талашкан күн тууралуу өкүмүн угузат.
</item>
<item position="16">
 Адамдарды Эгеңдин жолуна даанышмандык жана көркөм үгүт аркылуу чакыр. Алар менен көркөм ыкмада талаш. Чындыгында, Эгең Өзүнүн жолунан адашкандарды да, туура жолдогуларды да жакшы билет.
</item>
<item position="16">
 Эгер душмандарды жазаласаңар, өзүңөрдү жазалагандай жаза менен жазалагыла. Эгер сабыр кылсаңар – сабырдуулар үчүн жакшы болот.
</item>
<item position="16">
 Сабыр кыл. Сабырың – Аллахтын колдоосу менен гана (болот). Аларга кейибе да, алардын жасаган бузукулугуна ичиң кысылбасын!
</item>
<item position="16">
 Чындыгында, Аллах – такыбалар жана жакшы иштерди жасоочулар менен бирге!
</item>
<item position="16">
 Харам мечитинен белгилерибизден ага көрсөтүү үчүн айланасын Биз кут даарыткан Аксаа мечитине, түн ичинде Пендесин сейил жасатканга аруулук! Акыйкатта, Ал Угуучу, Көрүүчү.
</item>
<item position="16">
 Мусага Китеп бердик жана аны Исраил урпактары үчүн жетектөөчү кылдык: "Менден башка эч кимди колдоочу кылып албагыла",
</item>
<item position="16">
 Нух менен бирге Биз (кемеге) жүктөгөндөрдүн урпактары! Акыйкатта, ал Мага шүгүр кылган пендем эле.
</item>
<item position="16">
 Биз Исраил урпактарына Китепте айан кылдык: "Силер жер үстүндө эки ирет бузуку иш кылдыңар жана абдан текеберлендиңер".
</item>
<item position="16">
 Качан кылынган убадалардын биринчиси келгенде, Биз силерге зор күчкө ээ болгон пенделерибизди жөнөттүк, алар силердин турак-жайларыңарга аралап кирип барды. Убада ушинтип орундалды.
</item>
<item position="16">
 Андан соң Биз силерге алардын үстүнөн бийлик бердик, анан да байлык, бала-чакаларды берип, силердин саныңарды көбөйттүк.
</item>
<item position="16">
 Силер жакшылык кылсаңар өзүңөр үчүн, жамандык кылсаңар да өзүңөр үчүн. Экинчи жолу убада кылынган мезгил жеткенде, беттериңерди бузуп, биринчи киргендей эле мечитке кирип, баарысын таш-талкан кылуу үчүн (жибердик).
</item>
<item position="16">
 Силердин Эгеңер мүмкүн силерге мээрим кылаар. А эгер кайрадан эле мурункуга кайрылсаңар, анда Биз дагы кайтабыз. Биз тозокту каапырлар үчүн камак жай кылдык.
</item>
<item position="16">
 Акыйкатта, Куран тууралыкка алып барат жана жакшылык кылган момундарга зор сыйлык боло тургандыгын сүйүнчүлөп жеткирет.
</item>
<item position="16">
 Тиги дүйнө жашоосуна ишенбегендерге оорутуучу азапты дайардадык.
</item>
<item position="16">
 Инсан жамандыкты жакшылык тилегендей тилейт. Акыйкатта, инсан шашма.
</item>
<item position="16">
 Түн менен күндүздү эки белги кылдык. Түндү караңгы кылып, күндүздү Эгеңердин кеңчилигинен насип издөөңөр, жылдардын санын, (мезгилдин) эсебин билүүңөр үчүн жарык кылдык. Жана да ар нерсени бөлүп байан кылдык.
</item>
<item position="16">
 Ар бир инсандын мойнуна анын амалын илдик. Кайра тирилүү Күнүндө Биз алардын алдына китепти ачабыз:
</item>
<item position="16">
 китебиңди оку! Бүгүн сени жаның өзүңө эсеп кылууда жетиштүү.
</item>
<item position="16">
 Ким туура жолдо жүрсө, ал өзү үчүн туура жолдо (жүргөн болот). А ким адашса, ал өзүнүн гана зыйанына адашат. Эч ким башка бирөөнүн жүгүн (күнөөсүн) көтөрбөйт. Биз элчи жөнөтмөйүнчө эч качан жазага тартпайбыз.
</item>
<item position="16">
 Качан бир айылды жок кылгыбыз келсе, алардын дөөлөтүнө чиренгендерине буйрук кылабыз. Бирок алар каршылашып, бузукулугун улантышат. Андыктан аларга деген сөз (өкүм) чындыкка айланат. Ошентип, түбү менен ойрон кылабыз.
</item>
<item position="16">
 Нухтан кийин Биз канчалаган муундарды ойрон кылдык. Эгең Өз пенделеринин кылган күнөөлөрүн көрүп, билип турат.
</item>
<item position="16">
 Ким дүнүйөнү кааласа, Биз да кимге кааласак бул дүйнөдө каалаганыбызды беребиз. Анан аны жемеленген жана кордолгон түрдө тозокко салабыз.
</item>
<item position="16">
 А ким момун болуп, акыретти каалап, ал үчүн аракеттенсе, мына ошолор аракеттерине сыйлык алышат.
</item>
<item position="16">
 Тигилерге да, буларга да Эгеңден (энчилерин) беребиз. (Эч кимге) Эгеңдин берери тыйылбайт.
</item>
<item position="16">
 Алардан бирөөлөрүнө экинчилеринен кандай артыкчылык бергенибизди карап көр. Бирок акырет жашоосу даражалар жагынан да, артыкчылык жагынан да зор.
</item>
<item position="16">
 (Эй, инсан!) Жек көрүнүп, өкүнүчтө калбооң үчүн, Аллахка башка кудайларды кошуп алба!
</item>
<item position="16">
 Эгең силерге Анын Өзүнөн башка эч кимге сыйынбоону жана ата-энеңерге жакшылык кылууну буйруду. Эгер алардын бирөө, же экөө тең карылык куракка жетсе, аларга: "Уф-ф!" - дебе, зекибе! Жылуу-жумшак сөз сүйлө!
</item>
<item position="16">
 Аларга мээримдүү канатыңды кенен жайып, "Эгем! Алар мени кичинемден чоңойтуп өстүргөндөй, аларды мээримиңе бөлө", – дегин.
</item>
<item position="16">
 Эгеңер силердин ичиңерде эмне барын жакшы билет. Эгер силер жакшы иш жасоочу болсоңор Ал Өзүнө кайрылгандардын баарына кечирим берет.
</item>
<item position="16">
 Жакын туугандарыңарга, кедейлерге, жолоочуларга өз акысын бергиле, бирок ысырап кылбагыла.
</item>
<item position="16">
 Акыйкатта ысырапкорлор шайтандын достору, а шайтан өз Эгесине каапыр болгон.
</item>
<item position="16">
 Эгер сен (колуң жукалыктан) алардан жүз үйрүп, Эгеңден мээримдүүлүк суранып үмүттөнсөң, анда аларга жылуу-жумшак сөз сүйлө.
</item>
<item position="16">
 Сен жемеленип, же өкүнүп калбашың үчүн колдоруңду желкеңе байлап алба, аны жетишинче ачып да салба.
</item>
<item position="16">
 Акыйкатта, Эгең каалагандарына ырыскыны кенен кылат жана ченеп берет. Албетте, Ал Өз пенделеринин кылгандарын Билүүчү, Көрүүчү.
</item>
<item position="16">
 Кедейликтен коркуп өз балдарыңарды өлтүрбөгүлө. Анткени, аларга да, силерге да ырыскыны Биз беребиз. Акыйкатта, аларды өлтүрүү чоң күнөө.
</item>
<item position="16">
 Зинага жакындабагыла, анткени ал эң ыплас, жаман жол.
</item>
<item position="16">
 Аллах тыйуу салган эч бир жанды укуксуз түрдө өлтүрбөгүлө. Эгер бирөө жазыксыз өлтүрүлсө, Биз анын жакынына (өлүк ээсине) өкүм беребиз. Бирок өлтүрүү учурунда уруксат этилген чектен ашып да кетпегиле, анткени ага жардам берилет.
</item>
<item position="16">
 Баралына келгенче, ага пайда келтирүү үчүн гана болбосо, жетимдин мал-мүлкүнө жакындабагыла. Убадаңарды аткаргыла. Акыйкатта, убадаңарды аткарганыңар тууралуу жооп бересиңер.
</item>
<item position="16">
 Өлчөгөндө толук өлчөө менен бергиле жана туура тараза менен өлчөгүлө! Бул мыкты, ары сонун жыйынтык (болот).
</item>
<item position="16">
 Билбегениңдин артынан ээрчибегин. Акыйкатта кулак, көз жана жүрөк, мунун баары жооп берүүгө тартылат.
</item>
<item position="16">
 Жер жүзүндө менменсинип жүрбө. Анткени сен жерди теше албайсың жана тоого тең боло албайсың.
</item>
<item position="16">
 Мунун баары Эгеңдин алдында жек көрүлгөн жаман нерселер.
</item>
<item position="16">
 Мына ушу Эгеңдин сага кабар кылган даанышмандыктарынан, Аллах менен бирге башка кудайларды алба, антсең жемеленип жана жек көрүлүп тозокко ташталасың.
</item>
<item position="16">
 Эгеңер силер үчүн уулдарды, а Өзү үчүн периштелерден кыздарды тандап алдыбы?! Силер, чынында чоң сөздү айтып жатасыңар.
</item>
<item position="16">
 Чынында бул Куранды насаат алуулары үчүн байан кылдык. Бирок, бул алардын акыйкаттан узактоолорун гана күчөттү.
</item>
<item position="16">
 Эгерде Аны менен бирге алар айткандай башка кудайлар болсо, анда алар Арштын ээсине катуу умтулмак.
</item>
<item position="16">
 Ал кемчиликтерден таза, алар айткан нерселерден өтө жогору.
</item>
<item position="16">
 Аны жети асман жана жер, алардагынын бүт баарысы даңкташат. Аны аруулап, мактабай турган эч нерсе жок. Бирок силер алардын мактоолорун түшүнө албайсыңар. Акыйкатта, Ал Жумшак, Кечиримдүү.
</item>
<item position="16">
 Сен Куранды угуза окуганда, сени менен акыретке ишенбегендердин ортосуна көрүнбөгөн тосмону койобуз.
</item>
<item position="16">
 Алар түшүнбөс үчүн жүрөктөрүн жаап-чулгап салдык жана кулактарын дүлөйлүк менен бекиттик. Куранда Эгеңди бир гана деп эске алган кезиңде, алар иренжиген түрдө арттарына бурулуп кете берет.
</item>
<item position="16">
 Биз алар сени угуп жатканда кандай ойдо болгонун, бири-бири менен жашыруун сүйлөшүп жатышканда заалымдар: "Албетте, силер жөнөкөй эле бир кишини ээрчип жатасыңар, ал болгону сыйкырланып калган", – дешкенин Биз жакшы билебиз.
</item>
<item position="16">
 Алар сен тууралуу эмне деп жатканын карап көрчү. Алар терең адашууда жана туура жолду таба алышпайт.
</item>
<item position="16">
 Алар: "Биз сөөк болуп, чаңга айланган соң жаңыдан кайра тирилебизби?" – дешет.
</item>
<item position="16">
 "Ал турсун силер таш, же темир болуп калсаңар да, قُل كُونُواْ حِجَارَةً أَوْ حَدِيدًا
</item>
<item position="16">
 17 51 017051 198111 0:00:24 или другим творением, которое представляется могучим в ваших сердцах». Они скажут: «Кто же нас возвратит?» Скажи: «Тот, Кто сотворил вас в первый раз». Но они покачают головами и скажут: «Когда же это произойдет?» Скажи: «Быть может, это произойдет очень скоро!»&nbsp; же өз оюңарда андан да бөлөк бир катуурак жаратылган нерсе болсоңор да – дегин. Анда алар: ""Бизди ким кайра тирилтет?"" – дешет. (Аларга): ""Силерди биринчи ирет жараткан (Аллах)"", - дегин. Анда алар баштарын чайкашып: ""Бул качан?"" дешет. ""Мүмкүн бул өтө жакын"", - дегин."
</item>
<item position="16">
 Ал силерди чакырган ошол Күндө, силер Аны мактап жооп бересиңер. Силер аз убакыт гана болгондой ойлойсуңар.
</item>
<item position="16">
 Пенделериме айт: "Жакшы гана (сөздөрдү) сүйлөсүн". Акыйкатта, шайтан алардын ортолоруна кастык салат. Анткени шайтан инсандын анык душманы.
</item>
<item position="16">
 Эгеңер силерди эң жакшы билет. Эгер Ал кааласа силерге ырайымдуулук кылат, кааласа жазалайт. Биз сени аларга коргоочу кылып жөнөткөн жокпуз.
</item>
<item position="16">
 Эгең асмандардагылар менен жердегилерди жакшы билет. Пайгамбарлардын кээ бирин, кээ биринен артык кылдык. Даудга Забурду бердик.
</item>
<item position="16">
 Андан башка ишенгениңерди чакыргыла. Бирок аларда силерден кырсыкты кайтара турган да, же аны башкаларга оодара турган да бийлик жок, – деп айт.
</item>
<item position="16">
 Алардын табынгандары Эгебизге кимибиз жакын болобуз деп, (өздөрү) сыйынуу аркылуу ортомчу издешет. Мээриминен үмүт этишип, азабынан коркушат. Акыйкатта, Эгеңдин жазасынан коркуу зарыл.
</item>
<item position="16">
 Кыйамат күнүнө чейин Биз кыйратпай турган, же катуу жазага тартпаган бир да калаа болбойт. Булар Китепте жазылуу.
</item>
<item position="16">
 Биздин белгилерибизди жибербегенибиз, мурунку коомдор аларды жалганга чыгарганы үчүн гана болду. Ошондой көрүнөө далил катары Самуддарга төө жибердик. Бирок алар зулумдук кылып (өлтүрүштү). Биз белгилерибизди коркутуу үчүн гана жөнөтөбүз.
</item>
<item position="16">
 Бир кезде Биз сага: "Чынында, Эгең адамдарды камтып алган", – деген элек. Сага көрсөткөндү жана Куранда каргалган даракты Биз адамдар үчүн сыноо кылдык. Аларды коркутуубуз, алардын адашуусун гана күчөтөт.
</item>
<item position="16">
 Биз периштелерге: "Адамга сежде кылгыла!" – дедик. Ошондо Иблистен башкасы сежде кылышты. Иблис мындай деди: "Сен топурактан жаратканга сежде кылмак белем?!
</item>
<item position="16">
 Кабарлачы: Менден көбүрөөк ардактаганың ушулбу? Эгер Сен мага кайра тирилчү Күнгө чейин мөөнөт берсең, алардын урпактарынын азыраагынан башкасынын баарысын азгыраар элем."
</item>
<item position="16">
 (Аллах) айтты: "Жогол мындан! Ким сенин артыңан ээрчисе, анда силердин жазаңар – жазасы мол тозок!"
</item>
<item position="16">
 Алардын ичинен күчүң жеткендерин үнүң менен азгырып кыйроого алып бар, аларга каршы атчан да, жөө да чык. Мал-мүлкүнө, бала-чакаларына орток бол жана аларга убадаларды бер". Бирок, шайтан убада кылгандардын баары болгону азгырык гана!
</item>
<item position="16">
 Менин чыныгы пенделеримдин үстүнөн сен укук-бийликке ээ боло албайсың. Эгең жетиштүү коргоочу.
</item>
<item position="16">
 Эгеңер Анын кеңчилигинен насибиңерди табууңар үчүн деңиздерде кемелерди сүздүрөт. Ал акыйкатта, силерге Мээримдүү.
</item>
<item position="16">
 Силерге деңизден кырсык жеткен кезде, анда силер Андан башкага табынганыңарды унутасыңар. Качан Ал силерди куткарып, кургакка чыгарганда, терс буруласыңар. Чынында, инсан шүгүр кылбайт.
</item>
<item position="16">
 Ал силерди жерге жуткурбайт деп, же силерге таштан жаан жаадырбайт деп ишенесиңерби? Анан силерге коргоочу боло турган эч кимди таба албайсыңар.
</item>
<item position="16">
 Же болбосо, силерди артка кайтарып жана силерге кыйраткыч бороонду жөнөтүп, силерди каапырдыгыңар үчүн чөктүрүп салбастыгына көзүңөр жетеби? Мында силер Бизден өзүңөргө жардам кыла турган эч кимди таппайсыңар.
</item>
<item position="16">
 Биз адам балдарын артык кылдык. Аларды кургакта жана деңизде жүргүздүк. Аларга жакшы ырыскыларды бердик жана аларды Биздин жараткандарыбыздан бөлүп (беделин) көтөрдүк.
</item>
<item position="16">
 Бардык элдерди өздөрүнүн жетекчилери менен чакыра турган күндү эсте. Алардын амал китептери оң колунан берилгендери аны окушат жана аларга кымындай да заалымдык көргөзүлбөйт.
</item>
<item position="16">
 Ким бул дүйнөдө сокур болсо, акыретте да сокур жана жолдон адашкан болот.
</item>
<item position="16">
 Алар Биз сага айан берип ачкандардан сен Биз тууралуу бир нерселерди ойлоп табууң үчүн сени аз эле жерден артка кайтара албай калышты. Эгерде антишсе, алар сени дос кылып алышаар эле.
</item>
<item position="16">
 Эгер Биз сени бекемдебесек, анда сен алар тарапка бир аз ыктоого жакындадың эле.
</item>
<item position="16">
 Эгер андай болсо сени бул дүйнөдө да, тиги дүйнөдө да эки эсе жазага тартат элек, анда сен Бизге каршы өзүңө жардам бере турган эч кимди тапмак эмессиң!
</item>
<item position="16">
 Алар сени кысмакка алып, жериңден (Меккеден) чыгарып ийе жаздашты. Бирок, алар анда өтө аз убакыт гана турар эле.
</item>
<item position="16">
 Биз сенден мурун да ушундай жол менен элчилерибизди жөнөткөнбүз. Биздин жолубуздан өзгөртүүнү таппайсың.
</item>
<item position="16">
 Түш оогондон кийин түн утурлап намазга жыгыл. Ошондой эле таң Куранын (намазын) оку. Акыйкатта, таң намазы күбөлөнгөн болот.
</item>
<item position="16">
 Эгең сени мактоого татыктуу орунга тургузуу үчүн түнкү уйкуңдан туруп, ыктыйардуу намаздарыңды оку.
</item>
<item position="16">
 Оо, Эгем! Мени киришимди да чындык менен, чыгышымды да чындык менен жасай көр! Өзүң тараптан бекем жардам бер, – дегин.
</item>
<item position="16">
 Акыйкат келди, жалган жоголду. Албетте, жалган жок болуучу, – дегин.
</item>
<item position="16">
 Биз Куранды момундарга шыпаа, мээримдүүлүк (болсун) үчүн жөнөттүк, а каапырлар үчүн – зыйанды гана арттырат.
</item>
<item position="16">
 Биз инсанга жакшылыктарды бергенде, ал жүз үйрүйт да терс бурулат. А ага кайгы-кырсык жеткен кезде, ал терең үмүтсүздүккө батат.
</item>
<item position="16">
 Баарысы өз жолунда иш кылат. Бирок Эгеңер ким туура жолдо экендигин жакшы билет, – дегин.
</item>
<item position="16">
 Алар сенден рух жөнүндө сурашат. "Рух Эгеме таандык иштерден. Силерге азыраак гана илим берилген", – деп айт.
</item>
<item position="16">
 Эгерде кааласак, сага түшүргөн кабарларыбызды кайта өчүрүп, кетирип койобуз. Анда сен Бизге каршы коргоочуну таба албас элең.
</item>
<item position="16">
 Эгеңдин мээримдүүлүгүнөн гана (табасың). Акыйкатта, Анын ырайымдуулугу өтө зор.
</item>
<item position="16">
 Эгерде бардык адамдар жана жиндер чогулуп алышып Куранга окшогон нерсени жаратууга аракет кылса да, ал турсун бири-бирине жардам кылышканда да эч качан ага окшогон нерсени жарата албас эле, – дегин.
</item>
<item position="16">
 Биз адамдар үчүн бул Куранда ар түрдүү мисалдарды келтирип түшүндүрдүк. Ошондо да адамдардын көбү баш тартып, каапырлыкты тутунушат.
</item>
<item position="16">
 Алар: "Сен бизге бул жерден булак чыгарып бермейинче такыр ишенбейбиз", – дешти.
</item>
<item position="16">
 Же курмадан, жүзүмдөн багың болсун. Ошондо алардын арасынан мол сууну агызып койорсуң.
</item>
<item position="16">
 Өзүң кабарлагандай асманды кесик-кесик кылып үстүбүзгө түшүрөрсүң, же Аллахты, Анын периштелерин бетме-бет келтирерсиң.
</item>
<item position="16">
 Же болбосо алтындан үйүң болсун. Же асманга чыгарсың. Анда да бизге окуй турган бир Китеп түшүрмөйүнчө, асманга чыкканыңа да такыр ишенбейбиз – дешти. "Эгемди аруулайм! Мен тек гана жөнөтүлгөн элчи адаммын", – дегин.
</item>
<item position="17">
 Аларга туура жол келгенде, адамдарды ыймандан токтоткон нерсе, ал алардын: "Чын эле Аллах адамды элчи кылдыбы?" – деп бири-бирине айткандары болду.
</item>
<item position="17">
 Эгерде периштелер жер үстү менен жай баракат жүрө турган болгондо, анда Биз аларга элчи кылып, периште жөнөткөн болоор элек – дегин.
</item>
<item position="17">
 "Мени менен силердин ортобузда Аллах жетиштүү күбө. Ал Өз пенделерин Билүүчү, Көрүүчү. قُلْ كَفَى بِاللّهِ شَهِيدًا بَيْنِي وَبَيْنَكُمْ إِنَّهُ كَانَ بِعِبَادِهِ خَبِيرًا بَصِيرًا
</item>
<item position="17">
 17 97 017097 249938 0:00:31 Тот, кого Аллах ведет прямым путем, следует прямым путем. А для того, кого Аллах вводит в заблуждение, ты не найдешь покровителей вместо Него. В День воскресения Мы соберем их лежащими ничком, слепыми, немыми, глухими. Их пристанищем будет Геенна. Как только она утихает, Мы добавляем им пламени.&nbsp; Аллах кимди жетектесе, ал туура жолдо. Ал кимди туура жолдон тайдырса, алар үчүн Андан башка коргоочуну эч качан таба албайсың. Биз аларды Кыйамат күнү жүздөрү шүмүрөйгөн, сокур, дүлөй, дудук түрдө чогултабыз. Алардын жайлары тозок (болот). Качан анын жалыны өчкөнү калганда, Биз аны (кайра) күчөтөбүз. وَمَن يَهْدِ اللّهُ فَهُوَ الْمُهْتَدِ وَمَن يُضْلِلْ فَلَن تَجِدَ لَهُمْ أَوْلِيَاء مِن دُونِهِ وَنَحْشُرُهُمْ يَوْمَ الْقِيَامَةِ عَلَى وُجُوهِهِمْ عُمْيًا وَبُكْمًا وَصُمًّا مَّأْوَاهُمْ جَهَنَّمُ كُلَّمَا خَبَتْ زِدْنَاهُمْ سَعِيرًا
</item>
<item position="17">
 17 98 017098 171780 0:00:21 Таково возмездие им за то, что они не уверовали в Наши знамения и говорили: «Неужели после того, как мы превратимся в прах и частички, мы будем воскрешены в новом творении?»&nbsp; Бул алардын Биздин айаттарыбызга ишенбегендиктери жана: Биз качан сөөккө айланып чирип бүткөн кезде жаңыдан тирилмекпизби?"" - дешкени үчүн көрсөтүлгөн жаза."
</item>
<item position="17">
 Алар чын эле асмандар менен жерди жараткандыгын, аларга окшошторду жаратууга кудуреттүү экендигин көрүшпөйбү? Ал аларга мөөнөт берди, анда эч бир шек жок. Бирок бузукулар баарын четке кагышып, каапырлыкты карманышат.
</item>
<item position="17">
 Эгер силер Эгемдин мээримдүүлүк казынасына ээ болсоңор, анда силерде ал түгөнөт деген кооптонуу болор эле. Анткени инсан өтө сараң.
</item>
<item position="17">
 Биз Мусага тогуз айкын далилдерди бердик. Исраил урпактарынан ал аларга келгенин, Фараон ага: "Эй Муса! Мен сени сыйкырланган деп ойлоймун", - дегенин сура.
</item>
<item position="17">
 Ал (Фараонго): "Сен мунун баары далил иретинде, асмандар менен жердин Эгесинен гана келгенин жакшы билесиң. Эй, Фараон, сени кыйроого кабыласың деп ойлоймун", - деген эле.
</item>
<item position="17">
 Ал алардын бул жерден чыгып кетүүсүн каалаган. Бирок, Биз аны жана аны менен бирге болгондордун баарын сууга чөктүрдүк.
</item>
<item position="17">
 Биз андан соң Исраил урпактарына: "Бул жерде жашай бергиле. Келечек жашооңордо мөөнөт жеткен кезде Биз бүт баарыңды жыйнап алабыз" – дедик.
</item>
<item position="17">
 Биз аны чындык менен түшүрдүк. Ал чындык боюнча түштү. Сени Биз жакшы кабар угузуучу жана эскертүүчү кылып гана жөнөттүк.
</item>
<item position="17">
 Биз Куранды сен адамдарга шашпай окуп берүүң үчүн (аз- аздан) бөлүп түшүрдүк.
</item>
<item position="17">
 Силер ага ишенесиңерби, ишенбейсиңерби баары бир мурун илим алгандар аларга (Куран) окуп берилген кезде эт-бети менен сеждеге жыгылышат.
</item>
<item position="17">
 Алар: "Эгебизди аруулайбыз! Акыйкатта, Эгебиздин берген убадалары аткарылат", – дешет.
</item>
<item position="17">
 Алар ыйлап, эт-беттери менен жыгылат. Аларга бул коркууну арттырат.
</item>
<item position="17">
 Аны Аллах, же Рахман деп кандай гана ысымдар менен атабагын, эң мыкты (ал) аттар Ага гана жарашат, – дегин. Намазды үнүңдү өтө катуу чыгарып да, акырын да эмес, орточо жаса!
</item>
<item position="17">
 Аллахка мактоо! Ал эч качан Өзүнө уул алган эмес жана Өз бийлигинде шериги да жок. Аны басынтуудан коргоп калуу үчүн эч кандай коргоочунун да кереги жок, – дегин. Аны дал ушинтип жетээрлик улукта!
</item>
<item position="17">
 Өз пендесине Китепти түшүргөн жана аны эч бир кемчиликсиз кылган Аллахка мактоо!
</item>
<item position="17">
 Катуу азапты эскертүү жана жакшы амалдарды жасаган момундарга жакшы сыйлык бар экенин сүйүнчүлөө үчүн Анын алдынан түз абалда (түшкөн).
</item>
<item position="17">
 Алар Бейиште түбөлүк турушат.
</item>
<item position="17">
 Ошондой эле, «Аллахтын баласы бар», – дегендерге да эскертүү үчүн түшүрүлдү.
</item>
<item position="17">
 Алардын өздөрүндө да, ата-бабаларында да маалымат жок. (Алардын) оозунан чыккан сөз абдан чоң (күнөө). Чындыгында, алар жалганды гана сүйлөшөт.
</item>
<item position="17">
 Эми алар бул Куранга ишенбесе, аларга абдан кейип, өзүңдү жок кылып жибергиң келет.
</item>
<item position="17">
 Биз адам баласынын кимиси жакшы амалдарды жасаарын сыноо максатында жер үстүндөгү нерселерди – жердин көркү кылып койдук.
</item>
<item position="17">
 Албетте, Биз жер бетиндеги бардык нерселерди өнүмсүз топуракка айландырабыз.
</item>
<item position="17">
 үңкүрдөгүлөр менен (аттары) жазылган тактайды таң калаарлык белгилерден деп ойлодуңбу?
</item>
<item position="17">
 Ошол учурда жигиттер үңкүргө бекиништи да: «Оо, Эгебиз! Бизге Өз алдыңдан ырайым ырооло! Биз үчүн бул ишибизде туура жол көрсөт!» – дешти.
</item>
<item position="17">
 Ошондо алардын кулактарын узак жылдар бойу парда менен тосуп койдук.
</item>
<item position="17">
 Кийин, эки тараптын кайсынысы алардын жаткан мезгилин (так) эсептегендигин аныктоо үчүн аларды ойготтук.
</item>
<item position="17">
 Биз сага алардын кабарын чындык түрүндө байан кылабыз. Алар Эгелерине чыныгы ишенген жигиттер болчу, ошентсе да алардын такыбалыктарын арттырып койдук.
</item>
<item position="17">
 Алардын жүрөктөрүн бекемдедик. Ошол убакытта алар тике туруп: «Биздин Эгебиз – асмандар менен жердин да Эгеси! Андан башка кудайга эч качан жалбарбайбыз. Андай кылсак, анда биз чектен абдан ашкан болобуз.
</item>
<item position="17">
 Мына, элибиз Аллахдан башканы кудай тутунуп алышты. Бирок алар ага байланыштуу даана далил да келтире алышкан жок. Аллахка жалган жалаа жапкан адамдан да ашкан заалым барбы?!», – дешти.
</item>
<item position="17">
 (Алар өз ара): «Адашкан элден да, алардын Аллахдан башка сыйынгандарынан да жүз буруп, үңкүргө бекингиле! Аллах ырайымын чачсын. Ошентип, биздин ишибизге оңойлук буйрусун, – дешти.
</item>
<item position="17">
 Күн чыккан мезгилде үңкүрлөрүнүн оң жагынан эңкейип, күн батып баратып аларды сол жакта калтырганын көрмөксүң. Алар үңкүрдүн кенен жеринде (уктап жатышты). Бул – Аллахтын белгилеринен. Аллах кимди түзөсө, ошол – Туура Жолдо. Ал кимди адаштырса, анда ага эч бир жардамчы да, туура жолго баштоочу да таба албайсың.
</item>
<item position="17">
 Аларды ойгоо жатышат деп ойлойсуң. Чындыгында алар уктап жатышкан эле. Аларды оңго, солго оодарып турдук. Ити эки бутун жазданган бойунча босогодо (жатты). Эгер аларды көргөн болсоң, алардан ичиңе коркунуч толуп, бурулуп качмаксың.
</item>
<item position="17">
 Ошентип, алар бири-биринен сурашсын деп ойготтук. Алардын бири: «Канча убакыт жаттык?!» – деп сурады. (Экинчиси): «Бир күн же жарым эле күн (уктап калыппыз)» – дешти. (үчүнчүсү): «Канча убакыт жатканыңарды Эгебиз мыкты билет. Мына бул акчалар менен бирөөбүздү шаарга жиберели. Тамактардын кайсынысы адал болсо ошонусун (сатып) алып, кайра келсин. Бирок этийат болуп эч кимге сездирбесин», – дешти.
</item>
<item position="17">
 «Анткени, эгер шаар калкы силер тууралуу билип калса, таш бараңга алышат, же болбосо өз диндерине кайтарышат. Андай болсо эч качан кутула албайсыңар» – дешти.
</item>
<item position="17">
 Ошентип, Аллах Өз убадасынын чындыгын, Кыйаматтын шексиздигин адамдарга туйунтуу үчүн аларга (элге) маалым кылды. Ошол кезде алар – тигилер жөнүндө талашып жатышты. Кээ бирөөлөрү: «Алардын үстүнө үй салуу керек», – деди. Алардын жетекчилери болсо: «Ырасында, булардын үстүнө мечит куруп алалы» – дешти.
</item>
<item position="17">
 (Айрымдар): «Алар үчөө, төртүнчүсү ити болчу», – дешсе, кээ бирөөлөр: «Алар бешөө, алтынчысы ити болчу», – дешти. Ал эми башкалары: «Алар жетөө, сегизинчиси ити», ­ – деди. «Алардын санын Эгем жакшы билет. Адамдардын өтө азы гана билет», – дегин. Ошол үчүн алар жөнүндө өтө терең талашып, алар тууралу эч бирөөдөн маалымат сураба.
</item>
<item position="17">
 Эч нерсени: «Ушуну эртең жасаймын!» – деп айтпа.
</item>
<item position="17">
 «Аллах кааласа (жасаймын)» – дегин. Эгер унутуп калсаң, Эгеңди эстээриң менен: «Эгем мени мындан да тууралыкка жакырыраак жолго салууңдан үмүткөрмүн», – деп айткын.
</item>
<item position="17">
 Алар үңкүрдө үч жүз жыл жатышты. Дагы тогуз жыл кошулду.
</item>
<item position="17">
 «Алардын канча жатканын Аллах жакшы билет. Асмандар менен жердеги кайып-сырларды билүү Ага гана таандык. Ал – Көрүүчү, Кабардар! Аларга Аллахдан башка бир да көмөкчү жок. Ал өз өкүмүнө эч кимди шерик кылбайт», – деп айткын.
</item>
<item position="17">
 Эгеңдин Китебинен сага түшүрүлгөндөрдү окуп бергин. Анын Сөздөрүн алмаштыруучу жок. Андан башка баш калкалаар жай да таба албайсыңар.
</item>
<item position="17">
  Эгеңерге таңда жана кечинде, Анын ыраазылыгын эңсеп жалбаргандар менен чогуу өзүң да сабыр кыл. Бул дүйнө тиричилигинин жыргалын каалап, көздөрүңдү (мусулмандардан) башкага бурба. Анткени Биз жүрөктөрүн Бизди эстөөдөн капарсыз кылып койгон жана өз кумарданууларын гана ээрчиген, иши чектен ашкан адамдарга баш ийбе.
</item>
<item position="17">
 Бул Акыйкат (Куран) – Эгеңерден (түшкөн)! – деп айткын. Ошондон кийин ким кааласа (Аллахка) ишенсин, ким кааласа каапыр болсун. Чындыгында, Биз заалымдар үчүн дубалдары курчап ала турган Тозок отун дайардап койгонбуз. Эгер алар суу сурап жалбарса, майдын калдыгы сыйактуу, беттерди куйкалап кетүүчү суу берилет. Ал кандай гана жаман суусундук жана ал жер – кандай гана жаман жер!
</item>
<item position="17">
 Ыйман келтирип, жакшы иштерди жасагандардын жана сооптуу амалдарды кылгандардын мээнетин текке кетирбейбиз.
</item>
<item position="17">
 Мына ошолор үчүн алдынан дарыйалар агып турган Адн (аттуу) Бейиш бар. Алар анда алтындан жасалган билериктер менен жасанышат. Алар калың жана жука жашыл жибектен кийимдерди кийишет да, мамыктарга сүйөнүп олтурушат. Бул – кандай улуу сыйлык жана кандай сонун жай!
</item>
<item position="17">
 Аларга эки адамдын мисалын байан кылып бер: "Бирөөсүнө жүзүмдөрдөн эки бак жасадык. Ал эки бактын аралыгын курма дарактары менен курчап (койдук). Ошол эки бактын аралыгын эгинзар кылдык.
</item>
<item position="17">
 Эки бак тең жемиштерин берди. Андан эч нерсе кемитилген жок. Ортолорунан булак агызып койдук.
</item>
<item position="17">
 Анын (эки бактан түшкөн) мөмөлөрү бар эле. Ошондо ал жолдошу менен сүйлөшүп жатып (мактанды): "Мен сага караганда мал-мүлк жагынан молчулукта, баш (бала-чака) жагынан да үстөмдүүлүк кылам".
</item>
<item position="17">
 Ал (каапыр) ошентип, өзүнө зулумдук кылган тейде бакчасына кирди да: "Мунумдун жок болуп кетүүсү ойума да келбейт.
</item>
<item position="17">
 Анын үстүнө Кыйаматтын болорун да ойлобоймун, Эгер чындап эле Жаратканга кайта турган болсом, мындан да жакшы жерди (ал жактан да) сөзсүз табам", – деди.
</item>
<item position="17">
 Жолдошу ага жооп берип: "Сени (оболу) топурактан, андан кийин бир тамчы суудан жаратып, анан келбет берип адам кылган Аллахка каапырлык кыласыңбы?
</item>
<item position="17">
 Менин Эгем – Аллах. Эгеме эч кимди шерик кылбаймын!", – деди.
</item>
<item position="17">
 Өз багыңа кирген убагыңда эмне үчүн: "Эгер азыр мени мал-мүлк жана бала жагынан өзүңдөн кем көрсөң да, бул – Аллахтын каалоосу. Аллахдан башка эч бир кубат жок!
</item>
<item position="17">
 Эгемдин мага сенин багыңдан жакшыраагын бериши, сеникинин үстүнө көктөн апаат (чагылган) жиберип, тептегиз какыр топуракка айлантышы мүмкүн.
</item>
<item position="17">
 Болбосо багыңдын суусу тартылып, аны эч качан издеп таба албай каласың", – деп айтканың жок?
</item>
<item position="17">
 Анан анын жемиштери жок болуп, чатыры бузулуп, бош калган багына сарптаган нерселерине өкүнүп, ал эки алаканын укалай баштады да: "Аттиң! Эгеме эч кимди шерик кошпосом болмок экен", – деди.
</item>
<item position="17">
 Ага Аллахдан башка жардам берээр бир да тайпа жок. Ал тургай өзүнө (өзү) да жардам бере албайт.
</item>
<item position="17">
 Анткени чыныгы жардам – Аллахка гана таандык! Ал – сыйлык берүүнүн мыктысы жана натыйжа чыгаруу жагынан да эң жакшысы.
</item>
<item position="17">
 Аларга бул дүйнө тиричилигинен бир мисал келтир: Бул дүйнө тиричилиги – Биз асмандан жаадырган жамгыр сыйактуу. (Жамгыр жааса) жердин өсүмдүктөрү бири-бирине оролушуп, кулпуруп, анан кургак үйүндүгө айланып, андан соң шамал учуруп кеткен өңдүү... (эле бир көрүнүш). Чындыгында, Аллах бардык нерсеге Кудуреттүү!
</item>
<item position="17">
 Мал-мүлк менен бала-чакалар – дүйнө тиричилигинин (гана) көркү. Ал эми түбөлүк кала турган жакшылыктар болсо – Эгеңдин алдында. Жакшы иштер – сыйлык жагынан да, үмүт жагынан да мыкты.
</item>
<item position="17">
 Кыйамат Күнү тоолорду козгойбуз да, жердин тептегиз болгонун көрөсүң. Алардын баарын, эч кимисин калтырбай жыйнайбыз.
</item>
<item position="17">
 Алар Эгесинин алдына катар-катар болуп алып келинет. Аларга: "Оболу кандай жараткан болсок, ошол кейипте (жылаңач) келдиңер. Силерге убадаланган мөөнөт берилбейт деп ойлогонсуңар" (– деп айтылат).
</item>
<item position="17">
 (Ар бир адамга) амал дептери койулат. Ошондо каапырлардын андан коркконун көрөсүң. Алар: "О, азаптуу күн! Бизге кандай өкүнүч (камдалган). Мына (амал) китепте кичинени да, чоңду да калтырбай тизмелептир!" – дешет. Ошондо алар (өздөрү) жасагандарды өз алдынан табышат. Бирок Эгең эч кимге адилетсиздик кылбайт.
</item>
<item position="17">
 Ошол убакта периштелерге: " Адамга сежде кылгыла!" – деген элек. Иблистен башка бардык периштелер сежде кылышты. Жалындан жаратылган ал Эгесинин буйругунан (аткаруудан) баш тартты. Эми Менден башка аны жана анын урпактарын дос тутасыңарбы?! Алар – силерге душман! Заалымдар үчүн кандай жаман өзгөрүш!
</item>
<item position="17">
 Мен асмандар менен жерди жаратканда жана алардын (шайтандардын) өздөрүн жараткан кезде – аларга муктаждыктан жараткан эмесмин. Азгыруучуларды көмөкчү да кылган эмесмин.
</item>
<item position="17">
 Кыйамат Күнү – Аллах (каапырларга): "Өзүңөрдүн Мага шерик деп ойлогонуңарды чакыргыла!", – деп буйурат. Ошондо аларды чакырышат. Бирок алар (сөлөкөттөр) аларга жооп беришпейт. Ошондуктан алардын ортолоруна бир азап өрөөнүн жасайбыз.
</item>
<item position="17">
 Күнөөкөрлөр Тозоктун отун көрүп, ошондо ага өздөрү түшө турганын билишет. Бирок андан бурулар жер таба алышпайт!
</item>
<item position="17">
 Чындыгында, ушул Куранда адам баласы үчүн бардык нерсени ачык-айрым байандадык. Бирок адам баласы көп нерселерде жаңжалчыл.
</item>
<item position="17">
 Адам баласына туура (сүйлөгөн) жетекчи келсе, алардын ыйман келтирүүлөрүнө, Эгелеринен кечирим суроолоруна кедерги болгон нерсе бул – мурункуларга келген апааттардын өздөрүнө да жетишин же көрүнөө азаптын өздөрүнүн дал алдына келишин каалагандыктары болгон.
</item>
<item position="17">
 Чындыгында, элчилерди кубандыруучу жана эскертүүчу кылып жибердик. (Бирок), каапырлар (тамыры) бош, жараксыз нерселер аркылуу чындыкты жокко чыгарууга аракет кылышат. Ошондуктан Менин айаттарымды жана эскерткен нерселеримди келеке кылышат.
</item>
<item position="17">
 Эгеңердин айаттары аркылуу үгүттөлүп, андан жүз үйрүгөн жана мурунку өз колу менен жасагандарын унуткан кишиден да заалымыраак ким бар? Чындыгында, алардын жүрөктөрүнө аны түшүнбөй турган тосмону жана кулактарына кереңдикти пайда кылдык. Аларды тууралыкка чакырсаң да эч качан (ал) жолго келишпейт.
</item>
<item position="17">
 Эгең – Кечиримдүү, Ырайымдуу. Эгер аларды өз кылыктарынан улам азапка сала турган болсо, албетте, аларга азапты тездетмек. Алар үчүн белгилүү бир мөөнөт бар. Ошондо алар Аллахдан башка баш калкалар жай таппай калышат.
</item>
<item position="17">
 Алар зулумдук кылган кезде ошол шаарларды (дароо) жок кылмак. (Бирок) алардын жок кылынышы үчүн да бир мөөнөт белгиледик.
</item>
<item position="17">
 Ошол убакытта Муса жардамчысына: "Эки деңиздин кошулган жерине жетмейинче канчалаган узак жылдар өтсө да токтобоймун", – деди.
</item>
<item position="17">
 Экөө эки деңиз куйган жерге жеткен кезде балыктарын унутушту. Ошондо балык ыргып чыгып, деңизди жиреп жөнөдү.
</item>
<item position="17">
 Экөө илгерилеп бараткан кезде Муса жардамчысына: "Азыгыбызды алып келчи, ырасында, сапарда чарчадык", – деди.
</item>
<item position="17">
 Ташка (олтуруп) дем алган жерде балыкты унутуп калыпмын. Мага аны айтууну шайтан унуттурган экен. Ал таң калыштуу түрдө деңизге жол алган болчу, – деди.
</item>
<item position="17">
 (Муса:) "Мына, издегенибиз ушу болчу", – деп, экөө (келген) издери менен ээрчишип кайра кайтышты.
</item>
<item position="17">
 Ошондо экөө, Биз тараптан жакшылык берилип, Өз алдыбыздан илим берилген пенделерибизден бир пендени табышты.
</item>
<item position="17">
 Муса ага: "Сага үйрөтүлгөн дааналыктан мага да үйрөтүүң үчүн сени ээрчисем болобу?" – деп сурады.
</item>
<item position="17">
 (Ал:) "Чындыгында, сен мени менен бирге болгонго чыдай албайсың.
</item>
<item position="17">
 Ички сырын билбеген нерсеге кантип чыдай аласың?", – деди.
</item>
<item position="17">
 (Муса:) "Аллах кааласа, мени сабырдуу табарсың. Ошондуктан сага эч бир иште каршы чыкпаймын", – деди.
</item>
<item position="17">
 (Ал:) "Эгер мага кошулсаң, сага (мен өзүм) айтып бермейинче, менден эч нерсе сураба", – деди.
</item>
<item position="17">
 Ошентип экөө жолго чыгышты да, кемеге түшүп, аны теше баштады. Муса: "Кемедегилерди сууга чөктүрүү үчүн тештиңби? Чындыгында орунсуз иш кылдың", – деди.
</item>
<item position="17">
 (Ал:) "Мен сага мени менен бирге эч качан сабыр кыла албайсың дебедим беле?", – деди.
</item>
<item position="17">
 (Муса:) "Унутканым себептүү мени жазалаба. Менин ишимди оорлотпо", – деди.
</item>
<item position="17">
 Экөө дагы жолго чыгышып, бир уул бала жолукту эле, (ал) аны өлтүрүп салды. (Муса:) "Адам өлтүрбөгөн жазыксыз эле бирөөнү өлтүрдүңбү? Чындыгында, жаман иш кылдың", – деди.
</item>
<item position="17">
 (Ал): «Сен мени менен бирге жүрүүгө эч качан чыдай албайсың дебедим беле?» ­­­­­– деди.
</item>
<item position="17">
 Эгер мындан кийин да бир нерсе сурасам, мени такыр жолдош кылба. Чындыгында, менден сага жакшы шылтоо табылды, – деди.
</item>
<item position="17">
 Ошондо экөө дагы жол жүрүп, бир шаардын калкына барышып, тургундарынан тамак сурашты. Алар экөөсүн конок кылуудан баш тартышты. Анан экөө ошол жедеги жыгыла турган дубалды көрүшүп, аны ал тикеледи. (Муса:) "Эгер кааласаң буга эмгек акы алсаң болоор эле", – деди.
</item>
<item position="17">
 (Ал) "Мына ушул – мени менен сенин айрылышыбыз. Эми сага сен сабыр кыла албаган нерселериңдин сырын айтайын", – деди.
</item>
<item position="17">
 (Ал:) "Кеме – деңизде тиричилик кылган жакыр адамдардыкы болчу. Аны мен жараксыз кылгым келгенинин себеби: анын артынан ар бир (мыкты) кемени тартып алып туруучу падыша (кууп) келе жаткан.
</item>
<item position="17">
 А (тигил) баланын болсо, момун ата-энеси бар эле. Ал ата-энесин (ыймандан) баш тартууга, каапырлыкка зордоосунан корктук.
</item>
<item position="17">
 Эгеси анын ордуна өздөрүнө андан дагы таза, андан да мээримдүү бала берүүсүн кааладык.
</item>
<item position="17">
 Ал эми (тамдын) дубалы болсо, ошол шаардагы эки жетим балага таандык болуп, анын астында ал экөөсүнө тиешелүү казына бар эле. Алардын ата-энеси жакшы киши болгондуктан Эгең, ал экөөнүн эрезеге жетип, ошол казынаны чыгарып алуусун каалады. Бул – Эгеңдин бир жакшылыгы болчу. Ошондуктан муну мен өзүм билгендей эле жасап салганым жок. Мына ушулар – сенин сабыр кыла албаган иштериңдин чечмелениши", – деди.
</item>
<item position="17">
 (Эй, Мухаммед!) Алар сенден Зулкарнайн тууралуу сурашат. (Сен:) "Силерге анын жайын түшүндүрөйүн", – деп айт.
</item>
<item position="17">
 Чындыгында, (Биз) Зулкарнайнды жер жүзүндө күчкө ээ кылдык. Ага ар бир иште жеңилдик бердик.
</item>
<item position="17">
 Ал да бир жолго түштү.
</item>
<item position="17">
 Акыры, ал күн баткан чөлкөмгө жеткенде, аны (күндү) кара балчыктуу булакка баткан түрдө көрдү. Анын алдында бир элге кез келди. (Биз:) "Эй, Зулкарнайн! Каласаң ал элди азаптаарсың, болбосо аларга жакшылык кылаарсың", – дедик.
</item>
<item position="17">
 (Зулкарнайн) аларга: " Эми ким зулумдук кылса, аны жазалайбыз. Ал Эгесине кайтат. Эгеси (мындан да) катуу жаза берет", – деди.
</item>
<item position="17">
 Ал эми ким ыйман келтирип, жакшы иштерди жасаса, ага жакшы сыйлык бар. Ошондуктан ишибизди жеңил кылууну айтабыз.
</item>
<item position="17">
 Андан кийин ал дагы жолго түштү.
</item>
<item position="17">
 Акыры күн чыга турган жерге жеткенде, анын (күндүн) бир элдин үстүнөн чыкканын көрдү. Ал элге күндүн алдынан парда жасабаган элек.
</item>
<item position="17">
 Ушундай болчу. Чындыгында анын эмне иш кылганын толук билебиз.
</item>
<item position="17">
 Андан кийин да бир жолго түштү.
</item>
<item position="18">
 Эки тоонун ортосуна жеткен кезде, сөздү түшүнө албай турган бир элге кездешти.
</item>
<item position="18">
 Алар: "Эй, Зулкарнайн! Йажууж, Мажууж деген эл бул жерде бузукулук кылууда. Сага төлөм берсек, алар менен биздин ортобузга бир бөгөт жасайсыңбы?" – дешти.
</item>
<item position="18">
 Зулкарнайн: "Эгемдин мага бергени жетиштүү. Силер мага күчтөн көмөк кылгыла да, мен силер менен алардын ортосуна бөгөт жасайын", – деди.
</item>
<item position="18">
 (Анан:) "Мага темир кесиндилерин алып келгиле", – деди. Эки тоонун эки тарабы теңелген кезде: "Көөрүктөгүлө!", – деди. Ал кызыган маалда: "Мага ээриген жез алып келгиле, үстүнө куйайын", – деди.
</item>
<item position="18">
 Ошондо алар өтө да, теше да алышкан жок.
</item>
<item position="18">
 (Зулкарнайн:) «Бул – Эгемдин ырайымы. Эгемдин убадасы (Кыйамат) келген кезде, аны жер менен жексен кылат. Анткени, Эгемдин убадасы – акыйкат! (деди).
</item>
<item position="18">
 Кыйамат Күнү аларды бири-бирине кошулган түрдө жөн койобуз да, сурнай чалынганда, аларды толук жыйнайбыз.
</item>
<item position="18">
 Ал күнү Тозокту каапырларга анык көрсөтөбүз.
</item>
<item position="18">
 Алар (Менин) насаатымдан көздөрү пардалуу жана кулактары такыр уга албай тургандар.
</item>
<item position="18">
 Каапырлар Мени эмес, (Менин) пенделеримди кудай кылып алышабы? Чындыгында, Тозокту каапырларга конок үй кылып дайардап койдук.
</item>
<item position="18">
 «Силерге кылган ишинен улам зыйанга учуроочулар ким экенин айтып берейинби?», – дегин.
</item>
<item position="18">
 Алар дүйнөдөгү аракеттери текке кеткендер. (Бирок) алар өздөрү: «Чындыгында жакшы иш кылып жатабыз»,–деп ойлошот.
</item>
<item position="18">
 Мына ошолор Эгелеринин айаттарына жана Эгесине жогугууну жокко чыгаргандар. Ошондуктан алардын амалдары жок болот. Кыйамат Күнү аларга эч нерсе бербейбиз.
</item>
<item position="18">
 Алар каршы чыгып, айаттарыбызды, элчилерибизди келеке кылгандыгы үчүн жазалары – Тозок (болот).
</item>
<item position="18">
 Чындыгында, ыйман келтирип, жакшы иштерди кылгандар үчүн Фирдаус бактары – конок үй болот.
</item>
<item position="18">
 Алар анда түбөлүккө калышат да, ал жерден которулууну такыр каалашпайт.
</item>
<item position="18">
 Эгер Эгеңдин сөздөрүн (жазуу) үчүн деңиз сыйага айланса, ага дагы бир ошончону кошсок, чындыгында, Эгеңдин сөзү түгөнгөндөн мурда, деңиздер түгөнмөк – деп айт.
</item>
<item position="18">
 Чындыгында, мен деле силер сыйактуу адаммын. Мага силердин кудайыңар бир гана Кудай (Аллах) экени кабардалууда. Ким Эгесине жолугууну үмүт кылса, анда ал жакшы амалдарды жасап, Эгесине жасаган ибадаттарында Ага эч кимди шерик кошпосун!, – деп айткын.
</item>
<item position="18">
 Каф, Ха, Йа, Айн, Сод.
</item>
<item position="18">
 (Бул) Эгесинин өз пендеси Закарийага ырайымы (жөнүндө) эскерме.
</item>
<item position="18">
 Ал Эгесине купуйа үн менен жалбарган эле:
</item>
<item position="18">
 "Эгем! Менин сөөктөрүм бошоду, чачтарым агарды. Бирок менин Сага кылган тилектерим кабыл болбой калчу эмес эле. قَالَ رَبِّ إِنِّي وَهَنَ الْعَظْمُ مِنِّي وَاشْتَعَلَ الرَّأْسُ شَيْبًا وَلَمْ أَكُن بِدُعَائِكَ رَبِّ شَقِيًّا
</item>
<item position="18">
 19 5 019005 139776 0:00:17 Я опасаюсь того, что натворят мои родственники после меня, потому что жена моя бесплодна. Даруй же мне от Тебя наследника,&nbsp; Мен өзүмдөн кийинки жакындарымдан коркомун. Менин жубайым төрөбөс. Антсе да, мага өз тарабыңдан бир перзент бере көр! وَإِنِّي خِفْتُ الْمَوَالِيَ مِن وَرَائِي وَكَانَتِ امْرَأَتِي عَاقِرًا فَهَبْ لِي مِن لَّدُنكَ وَلِيًّا
</item>
<item position="18">
 19 6 019006 83712 0:00:10 который наследует мне и семейству Йакуба (Иакова). И сделай его, Господи, угодником».&nbsp; Ал мага жана Йакуп урпактарына да мураскор болсун. Эгем, аны Өз ыраазылыгыңа бөлө."
</item>
<item position="18">
 Эй Закарийа! Биз сени уулдуу боло тургандыгың жөнүндө сүйүнчүлөйбүз, анын аты Йахйа болот, мындай ат менен мурун эч кимди атаган эмеспиз.
</item>
<item position="18">
 Ал: "Эгем! Менин айалым төрөбөсө, а мен өзүм карып калсам, кантип балалуу боломун?" - деди.
</item>
<item position="18">
 Ошондо Ал: "Бул ушундай. Эгең үчүн бул өтө эле жеңил. Анткени, сен эч нерсе эмес экениңде сени жараткам", – деди.
</item>
<item position="18">
 (Закарийа): "Эгем! Мага бир белги бер", – деди. Ал: "Себепсиз үч түн бойу эл менен сүйлөшө албай каласың, (ошол) сенин белгиң", – деди.
</item>
<item position="18">
 Ошондо (Закарийа) михрабдан (өз) коомуна чыгып, эртели-кеч (Аллахты) аруулоого чакырды.
</item>
<item position="18">
 Эй Йахйа! Китепти бекем карман деп жаш кезинен ага акылмандык берген элек.
</item>
<item position="18">
 Жана ага Өз алдыбыздан мээримдүүлүк, тазалык бердик. Өзү да такыба эле.
</item>
<item position="18">
 Ата-энесине да жакшылык кылуучу эле. Зордукчул, күнөөкөр эмес эле.
</item>
<item position="18">
 Андыктан туулган, өлгөн жана кайрадан тириле турган күнү ага тынчтык болсун.
</item>
<item position="18">
 Китептеги Марйам тууралуу билдир. Ал өз жакындарынан алыстап, чыгыш тараптагы бир жайга барды.
</item>
<item position="18">
 Ал алардан парда менен жашырынды. Биз ага Рухубузду жөнөттүк. Ал анын алдына киши келбетинде келди.
</item>
<item position="18">
 (Марйам): "Эгер сен такыба болсоң да, мен сенден да Мээримдүүдөн коргоо издейм," - деди.
</item>
<item position="18">
 Ал: "Акыйкатта, мен сага таза уул берүүгө жиберилген Эгеңдин элчисимин", – деди.
</item>
<item position="18">
 (Анда Марйам): "Мага бир да эркек жакындабаса, ары мен айагы суйук да болбосом, кантип мага бала бүтсүн", – деди.
</item>
<item position="18">
 (Жебрейил а.с.): "Ал ошондой". Анткени Эгең: "Бул Мага оңой. Ал – Бизден адамдарга бир белги жана ырайым. Бул чечилген иш", – деди.
</item>
<item position="18">
 Марйам ал балага кош бойлуу болуп, аны менен алысыраак бир жерге кетти.
</item>
<item position="18">
 Ошондо анын толгоосу келип, курма дарагынын түбүнө барды да: "Аттиң-ай! Мен мындан мурун өлүп, таптакыр эле унутулуп калсам кана", – деди.
</item>
<item position="18">
 Ошондо төмөндөн үн угулду: "Кайгырбагын. Эгең сенин алдыңдан арык (суу) чыгарып берет
</item>
<item position="18">
 Курманын бутагын өзүңө карай силк. Сага жаңы курма түшөт."
</item>
<item position="18">
 Жеп, ичип – көңүлүңдү көтөр. Эгерде бир кишини көрсөң: "Акыйкатта, мен Мээримдүүгө орозо кармоого сөз бергем жана бүгүн эч ким менен сүйлөшпөймүн", – дегин.
</item>
<item position="18">
 Ал аны колуна көтөрүп алып элине келди. Алар: "Эй, Марйам! Сен өтө чоң иш алып келдиң.
</item>
<item position="18">
 Эй, Харундун карындашы! Сенин атаң жаман киши эмес эле, апаң бузуку эмес болучу!" – дешти.
</item>
<item position="18">
 Ал аны (бөбөктү) көргөздү. Алар: "Биз бешиктеги бөбөк менен кантип сүйлөшмөк элек", – дешти.
</item>
<item position="18">
 Ал (бала): "Акыйкатта, мен Аллахтын пендесимин. Ал мага китеп берди жана мени пайгамбар кылды,
</item>
<item position="18">
 Ал мага кут даарытты, мен кайда гана болбойун тирүү турганымда мага намаз окууга, зекет берүүгө тапшырма берди.
</item>
<item position="18">
 Ал мени (мүнөзү) кекирейген, күнөөкөр да эмес жана энеме ыйбаалуу кылды.
</item>
<item position="18">
 Андыктан, төрөлгөн, өлгөн жана кайрадан тириле турган күнү мага тынчтык болот" – деди.
</item>
<item position="18">
 Марйам уулу Иса мына ушундай. Бул акыйкат сөз. Алар буга шектенишет.
</item>
<item position="18">
 Аллах Өзүнө уул күтүүгө ылайык эмес. Ал (андан) аруу. Ал бир нерсени жасоону каалаганда ага: "Бол!" – деп айтары менен, ал болот да калат.
</item>
<item position="18">
 Акыйкатта Аллах менин Эгем жана силердин да Эгеңер. Ага сыйынгыла. Туура жол мына ушул гана.
</item>
<item position="18">
 Алар өз ара пикирлери келишпей бөлүнүшөт. Каапырларга Улуу Күн келгенде азап болсун.
</item>
<item position="18">
 Алар алдыбызга келген күнү: алардын угуулары жана көрүүлөрү кандай улуу! Бүгүнкү заалымдар анык адашууда.
</item>
<item position="18">
 Ошондуктан, азыр кайдыгер болуп, ишенбегендерге бардыгы чечиле турган, катуу өкүнүч боло турган Күн тууралуу айтып эскерт.
</item>
<item position="18">
 Чынында, жер менен анын үстүндөгүлөрдүн баарын Биз мурастайбыз жана алар Бизге гана кайтарылат.
</item>
<item position="18">
 Китептеги Ибрахим тууралуу эскерт. Ал такыба-чынчыл пайгамбар эле.
</item>
<item position="18">
 Ал атасына айтты: "Атаке! Сен эмнеликтен көрбөй, укпай жана эч кандай пайда келтире албагандарга сыйынып жатасың?"
</item>
<item position="18">
 Атаке! Мага сага келбеген илим келди. Мен сени туура жолго алып чыгуум үчүн мени ээрчи.
</item>
<item position="18">
 Атаке! Шайтанга мойун сунба. Акыйкатта, шайтан Мээримдүүгө күнөөкөр болгон.
</item>
<item position="18">
 Атаке! Акыйкатта, мен сага Мээримдүүдөн жаза келеринен жана сен шайтандын досу болуп каласыңбы деп коркомун.
</item>
<item position="18">
 Ал (атасы): "Эй Ибрахим! Сен менин кудайларымды айыптап жатасыңбы? Эгер сен мунуңду токтотпосоң мен сени ташбараң кыламын. Узак убакыт менден оолак болгун", – деди.
</item>
<item position="18">
 Ал: "Сага тынчтык болсун. Мен сага Эгемден кечирим сурайм. Анткени, Ал мага жакшылык кылуучу,
</item>
<item position="18">
 мен Аллахдан башка сен сыйынып жаткандардан алыстаймын жана өзүмдүн Эгеме сыйынамын. Менин кылган дубаларымды Эгем кабыл кылбай койот деп ойлобоймун", – деди.
</item>
<item position="18">
 Ал алардан, Аллахтын ордуна алар сыйынып жаткандардан алыс кеткенде, Биз ага Исхакты, Йакупту берип, баарын пайгамбар кылдык.
</item>
<item position="18">
 Биз алардын баарына өз мээримдүүлүгүбүздү жана бийик чынчыл тилди тартууладык.
</item>
<item position="18">
 Китептеги Мусаны эскер. Акыйкатта, ал тандалган пайгамбар жана элчи эле.
</item>
<item position="18">
 Биз аны Турдун оң тарабынан чакырдык жана шыбырап сүйлөшүү үчүн жакындаттык.
</item>
<item position="18">
 Биз ага ырайым кылып, бир тууганы Харунду пайгамбар кылып бердик.
</item>
<item position="18">
 Китептеги Ысмайылды эскер. Ал ар дайым өз убадаларын аткарган, пайгамбар, ары элчи болгон.
</item>
<item position="18">
 Ал өз элине намаз окууну, зекет берүүнү буйруган жана Эгесинин мээримине татыган.
</item>
<item position="18">
 Китептеги Ыдрысты эскер. Акыйкатта, ал чынчыл такыба элчи болгон.
</item>
<item position="18">
 Биз аны жогору жайга көтөрдүк.
</item>
<item position="18">
 Бул пайгамбарлар, Аллах өз мээримдүүлүгүн көргөзгөн Адамдын жана Нух менен бирге (кемеде) ташыгандарыбыздын урпактарынан, Ибрахим менен Исраилдин урпагынан туура жол көрсөтүп, тандаган кишилерибизден. Аларга Мээримдүүнүн айаттары окулган кезде алар эт-бетинен кетип ыйлаган абалда сежде кылышат.
</item>
<item position="18">
 Бирок алардын артынан намаздарын таштаган жана өздөрүнүн кумарданууларына ээрчиген урпактар келди. Ошондуктан алар жамандыкка кабылышат,
</item>
<item position="18">
 алардын тообо кылгандары, ыйман келтиргендери, жакшылык иштерди кылгандарынан башкалары. А алар (жакшылар) Бейишке киришет жана аларга эч кандай адилетсиздик кылынбайт.
</item>
<item position="18">
 (Алар) Мээримдүү, өз пенделерине көрсөтпөй туруп убада кылган, Адн бейишинде (болушат). Акыйкатта, Ал убадасын сөзсүз орундоочу.
</item>
<item position="18">
 Алар анда тынчтыктан башка маанисиз сөздөрдү угушпайт, аларга эртели-кеч ырыскылар берилип турат.
</item>
<item position="18">
 Бул бейишти Биз пенделерибиздин ичинен такыбаларына ыйгарабыз.
</item>
<item position="18">
 Биз Эгеңдин буйругу бойунча гана түшүп турабыз. Ага биздин алдыбыздагы да, артыбыздагы да жана анын да, мунун да арасындагы бүт бардыгы таандык. Эгең эч нерсени унутпайт.
</item>
<item position="18">
 (Ал) асмандар менен жердин жана алардын арасындагылардын Эгеси. Андыктан Ага гана сыйын, Ага ибадат кылууда сабырдуу бол. Ал сыйактуу аталыш бар экенин билесиңби?!
</item>
<item position="18">
 Инсан: "Мен өлгөндөн соң кайра жакында тирилемби?" – деп сурайт.
</item>
<item position="18">
 Инсан Биз аны мурун жаратканыбызды эстебейби? Ал такыр жок эмес беле?!
</item>
<item position="18">
 Эгеңдин атына ант! Биз аларды жана шайтандарды сөзсүз чогултабыз. Биз аларды тозоктун айланасына чөгөлөтүп алып келебиз.
</item>
<item position="18">
 Ошондо Биз ар бир топтон Мээримдүүгө көбүрөөк каршы болгондорун (өзгөчө) терип алабыз.
</item>
<item position="18">
 Анткени, Биз гана ага кирүүгө ким көбүрөөк ылайык экендигин жакшы билебиз.
</item>
<item position="18">
 Силердин ичиңерден эч ким анын алдында болбой кала албайт. Бул Эгеңдин (шексиз болуучу) милдеттүү өкүмү.
</item>
<item position="18">
 Андан соң такыбаларды куткарабыз, а заалымдарды анда чөгөлөтүп калтырабыз.
</item>
<item position="18">
 Аларга айаттарыбыз ачык-айкын окулган кезде, каапырлар момундарга: "Эки топтун кайсынысы орду (бойунча) жакшы жана тобу жагынан көркөм?" – дешет.
</item>
<item position="18">
 Булардан мурдагы муундардан далайын жок кылдык. Алар байлык жана көрүнүштөрү жагынан булардан артык эле.
</item>
<item position="18">
 Ким адашуунун жолунда болсо, аны Мээримдүү аларга убада кылынган нерсе же жазалоочу саат келмейин анда (адашуусунда) мөөнөтүн узартып койот. Ошондо алар кимдердин абалы жаман экендигин жана кимдердин жардамчылары алсыз экенин билишет, – дегин.
</item>
<item position="18">
 Аллах кутулуу үчүн Ага умтулгандарга тууралыгын көбөйтөт. Калган жакшылыктар Эгеңдин алдында сооп жагынан да, кайтуу жагынан да эң мыкты.
</item>
<item position="18">
 Биздин айаттарыбызга ишенбеген каапырдын: "Албетте, мага байлык менен балдар берилет", - дегенин көрдүңбү?
</item>
<item position="18">
 Ал эмне кайыпты билип, же Мээримдүүдөн убада алдыбы?
</item>
<item position="19">
 Жок! Биз анын айткандарын сөзсүз жазып койобуз жана анын азабын күчөтөбүз.
</item>
<item position="19">
 Ал айткандардын баарын Биз мураска алабыз. Ал Бизге жалгыз өзү келет.
</item>
<item position="19">
 Алар өздөрүнө Аллахдан башка кудайларды күч-кубат үчүн алышты.
</item>
<item position="19">
 Ооба! Алар өздөрүнө тигилердин табынгандары тууралуу эч нерсе билишпейт, (кайра) тигилердин душмандарына айланат.
</item>
<item position="19">
 Сен чын эле Биз каапырларды күнөөгө тукуруу үчүн аларга шайтандарды жөнөткөнүбүздү көрбөдүңбү?
</item>
<item position="19">
 Андыктан, алардын жазасын күчөтүүгө шашылба. Алардын эсебин өзүбүз гана алабыз.
</item>
<item position="19">
 Ал Күндө Биз такыбаларды Мээримдүүнүн алдына расмий өкүл кылып алып келебиз.
</item>
<item position="19">
 Күнөөкөрлөрдү тозокко жан талаштыра айдайбыз!
</item>
<item position="19">
 Мээримдүүдөн келишим алгандан башка эч кими колдоого ээ боло алышпайт.
</item>
<item position="19">
 Алар: "Мээримдүү өзүнө уул алды", – дешкен.
</item>
<item position="19">
 Акыйкатта, өтө ыплас нерсени айттыңар!
</item>
<item position="19">
 Андан асман жана жер жарылып, тоолор быркырап кетүүгө жакын калат,
</item>
<item position="19">
 алар Рахманга бала ыроологондо.
</item>
<item position="19">
 Мээримдүү Өзүнө бала алуусу ылайык эмес!
</item>
<item position="19">
 Асмандар менен жердегилерден ар бири Мээримдүүгө пенде абалда гана келет.
</item>
<item position="19">
 Ал алардын баарысын эсептеп, санын алып койгон.
</item>
<item position="19">
 Кыйамат күнү баары жалгыз өздөрү гана келишет.
</item>
<item position="19">
 Акыйкатта, ыймандууларга жана сооптуу иш кылгандарга Мээримдүү жакшы көрүү сезимин тартуулайт.
</item>
<item position="19">
 Ушинтип, такыбаларга кубанычты кабарлооң жана катуу талашып жаткандарга эскертүүң үчүн Биз аны сенин тилиңе жеңил кылдык.
</item>
<item position="19">
 Биз алардан мурун канчалаган муундарды ойрон кылдык! Сен алардан бирөөн да таппайсың, же алардын дабышын да уга албайсың!
</item>
<item position="19">
 Тоо, ха.
</item>
<item position="19">
 Сага Куранды машакат тартууң үчүн түшүргөнүбүз жок.
</item>
<item position="19">
 Бирок (Аллахдан) корккон адамга насаат үчүн түшүрдүк.
</item>
<item position="19">
 (Курандын) түшүрүлүүсү – жер менен бийик асмандардын Жаратуучусунан.
</item>
<item position="19">
 Ал – Мээримдүү, Аршка ээлик кылды.
</item>
<item position="19">
 Асмандар менен жердеги жана бул экөөсүнүн ортосундагы нерселер менен топурактын астындагы нерселер – Ага гана таандык.
</item>
<item position="19">
 Сөзүңдү ашкере кылсаң…, чындыгында, Ал – сырды да, өтө жашыруунду да Билүүчү!
</item>
<item position="19">
 Ал – Аллах! Андан башка Кудай жок. Эң жакшы ысымдар – Ага таандык.
</item>
<item position="19">
 Сага Мусанын байаны жеттиби?
</item>
<item position="19">
 Ошондо ал бир от көрүп, үй бүлөсүнө: «Туруп тургула. Бир от көрдүм. Балким силерге шамана алып келермин, болбосо ошол от тараптан бир жол көрсөтүүчү табармын», – деди.
</item>
<item position="19">
 Ал отко жеткен кезде: «Эй, Муса!», – деген үн чыкты:
</item>
<item position="19">
 «Чындыгында, Мен сенин Эгеңмин. Бут кийимиңди чеч. Анткени, сен касиеттүү Туваа өрөөнүндөсүң.
</item>
<item position="19">
 Сени тандадым. Эми, түшүрүлүүчү (айан) кабарларды тыңда.
</item>
<item position="19">
 Чындыгында, Мен – Аллахмын. Менден башка кудай жок! Ошондуктан Мага сыйын. Ошентип Мени эстөө үчүн намазды толук аткар!
</item>
<item position="19">
 Ар ким иштегенин акысын алуу үчүн Мен (болоор) мезгилин купуйа сактап келе жаткан Кыйамат анык келет.
</item>
<item position="19">
 Ошондуктан, Кыйаматка ишенбей, өз каалоолорун ээрчигендер сени (ыймандан) тоспосун. Анда жок болосуң!».
</item>
<item position="19">
 «Эй, Муса! Оң колуңдагы эмне?»
</item>
<item position="19">
 Муса айтты: «Бул – тайагым. Ага тайанамын. Аны менен койлорума жалбырак кагып беремин жана анын мындан башка да пайдалары бар».
</item>
<item position="19">
 «Эй, Муса! Аны ташта!»
</item>
<item position="19">
 (Муса) аны таштады. Ошондо ал жылан болуп сойлоп жөнөдү.
</item>
<item position="19">
 «Аны карма. Коркпо! Оболку абалына кайтарабыз!» – деди.
</item>
<item position="19">
 Ал айтты: «Колуңду койнуңа кат. Оорусуз, аппак болуп башка керемет болуп чыксын»
</item>
<item position="19">
 Бул сага чоң кереметтерибизди көрсөтүү үчүн (жасалды).
</item>
<item position="19">
 «Фараонго бар! Ал чектен ашкан (бузуку)», – дедик.
</item>
<item position="19">
 «Эгем! Көөдөнүмдү ача көр!
</item>
<item position="19">
 Ишимди жеңил кыл.
</item>
<item position="19">
 Тилимдин түйүнүн чеч,
</item>
<item position="19">
 алар сөзүмдү түшүнүүсү үчүн.
</item>
<item position="19">
 Менин үй бүлөмдөн бирөөнү мага жардамчы кыл,
</item>
<item position="19">
 бир тууганым Харунду.
</item>
<item position="19">
 Ал аркылуу мени кубатту кыл.
</item>
<item position="19">
 Аны иштериме шериктеш кыл,
</item>
<item position="19">
 биз Сени ар дайым аруулашыбыз үчүн;
</item>
<item position="19">
 Сени көп эстөөбүз үчүн.
</item>
<item position="19">
 Чындыгында, Сен бизди Көрүүчүсүң»,– деди.
</item>
<item position="19">
 (Аллах): «Эй, Муса! Тилегиң сага берилди!
</item>
<item position="19">
 Чындыгында, сага мурда да бир жакшылык кылганбыз (жана ал мындайча болгон):
</item>
<item position="19">
 Ошондо сенин апаңдын дилине (тиешелүү) нерсени салган элек.
</item>
<item position="19">
 Аны сандыкка салып, дарыйага ташта. Дарыйа аны кургакка чыгарсын. Аны ага да, мага да душман болгон бирөө таап алсын»,– дегенбиз. (Аллах): «Эй, Муса! Сага Биздин көз алдыбызда торолушуң үчүн Өзүм тараптан сүйкүмдүүлүк тартууладым.
</item>
<item position="19">
 Ошондо эжең (сени таап алган Фараонго) барып: «Силерге ага кепил боло турган бирөөнү көрсөтөйүнбү?» – деди. Ошондо апаңдын көзүн кубантуу жана аны кайгыртпоо үчүн сени апаңа кайтардык. Андан кийин бир адам өлтүрдүң. Ал кайгыдан да куткарып, сыноолор менен сынаган элек. Ошентип узак жылдар Мадйан элинде жашадың. Анан илимдүү болуп кайтып келдиң, эй, Муса!
</item>
<item position="19">
 Мен сени Өзүм тандап алдым.
</item>
<item position="19">
 Сен бир тууганың Харун экөөң, кереметтеримди алгыла (да Фараонго жөнөгүлө). Мени эстөөдө кемчилик кетирбегиле.
</item>
<item position="19">
 Экөөң Фараонго баргыла, анткени ал чектен чыккан.
</item>
<item position="19">
 Ага жумшак сүйлөгүлө. Балким ал насаатты угаар же (тозоктон) коркоор.
</item>
<item position="19">
 (Муса менен Харун): «О Эгебиз! Анын бизге жамандык кылуусунан жана чектен чыгуусунан коркобуз»,–дешти.
</item>
<item position="19">
 (Аллах): «Коркпогула! Мен силер менен биргемин. Угуп да, көрүп да турамын»,–деди.
</item>
<item position="19">
 «Экөөң барып: Биз – Эгебиз сага жиберген элчибиз. Эми Исраил урпактарын биз менен чогуу жибер. Эми аларды кыйнаба. Сага Эгеңдин кереметтери менен келдик. Тынчтык-амандык – Туура Жолдогуларга (буйрулган).
</item>
<item position="19">
 Бизди жалганчыга чыгарып, жүз үйрүгөндөргө азап боло турганы кабар кылынды»,– дегиле.
</item>
<item position="19">
 (Фараон): «Эй, Муса! Силердин Эгеңер ким?», – деди.
</item>
<item position="19">
 «Эгебиз – бардык заттарга келбет-турпат берип, анан аларды туура жолго салган», – деди.
</item>
<item position="19">
 «Андай болсо, мурунку доордогулардын жагдайы кандай (болгон)?»
</item>
<item position="19">
 «Алар тууралуу маалыматтар Эгемдин алдындагы Китепте бар. Эгем жаңылбайт да, унутпайт», – деди.
</item>
<item position="19">
 Аллах – жерди силер үчүн бешик кылып, анда силер үчүн жолдорду пайда кылып, асмандан жамгыр жаадырат. Ал суу аркылуу түрдүү өсүмдүктөрдөн жуп-жубу менен чыгарды.
</item>
<item position="19">
 Жегиле жана малдарыңарды жайгыла. Чындыгында, акыл ээлери үчүн мында өрнөк бар.
</item>
<item position="19">
 Андан (топурактан) силерди жараттык. Ага кайтарабыз да, экинчи ирет андан кайра чыгарабыз.
</item>
<item position="19">
 Чындыгында, Фараонго бардык белгилерди көрсөттүк. Бирок ал жалганга чыгарып, баш тартты.
</item>
<item position="19">
 (Ал): «Эй Муса, сыйкырың менен бизди жерибизден чыгаруу үчүн келдиңби?
</item>
<item position="19">
 Чындыгында биз да сеникиндей сыйкырларды көрсөтө алабыз. Ошондуктан ортобузда бир жерди убада кыл. Биз да, сен да айныбай турган ортодогу (ыңгайлуу) бир орун болсун»,–деди.
</item>
<item position="19">
 (Муса): «Убадалашкан учурубуз – майрам күнү эл жыйналган шашке убактысы болсун», – деди.
</item>
<item position="19">
 Ошондо Фараон кайтып кетти да, (белгиленген майрам күнү) өз сыйкырчыларын жыйнап келди.
</item>
<item position="19">
 (Муса) аларга: «Азапка түшкүрлөр! Аллахка жалган жалаа жаппагыла. Болбосо силерди азап менен жок кылат. Чындыгында, ким жалаа жапса, ал толук зыйанга учурайт»,–деди.
</item>
<item position="19">
 Алар өз ара тартышып, жашыруун кеңешишти.
</item>
<item position="19">
 Алар: «Бул экөөсү – сыйкырчылар. Сыйкырлары аркылуу силерди журтуңардан чыгарат, ыйык диниңерди жок кылууну каалашат»,–дешти.
</item>
<item position="19">
 (Фараон): «Ошондуктан бардык сыйкырларыңарды жыйнап, катарыңар менен келгиле. Чындыгында, бүгүн ким үстөм болсо, ошол ийгиликке жетет!», – деди.
</item>
<item position="19">
 Алар: «Эй, Муса! Тайагыңды (жерге) ташта, болбосо оболу биз таштайлы», – дешти.
</item>
<item position="19">
 (Муса): "Жок, силер таштагыла!",–деди. Ошол замат алар таштаган жиптери менен тайактары сыйкырлангандыктан, Мусага карай (сойлоп) келе жаткан жылан болуп элестеди.
</item>
<item position="19">
 Ошондо Муса көөдөнүндө бир кооптонууну сезди.
</item>
<item position="19">
 (Биз): "Коркпо! Сен үстөмдүк кыласың!",–дедик.
</item>
<item position="19">
 Оң колуңдагыны (тайакты) ташта! Алардын жасагандарын жутуп алат. Алардын жасаганы, чындыгында, сыйкырчынын гана айла-амалдары. А сыйкырчы кайака барбасын (Аллахдан) кутула албайт!, – дедик.
</item>
<item position="19">
 Ошондо бардык сыйкырчылар сеждеге жыгылышып: "Муса менен Харундун Эгесине ыйман келтирдик",–дешти.
</item>
<item position="19">
 (Фараон сыйкырчыларга): "Мен силерге уруксат берүүдөн мурун (Аллахка) ыйман келтирдиңерби?! Чындыгында, ал (Муса)– силерге сыйкыр үйрөткөн чоңуңар экен. Эми, албетте, колуңарды да, буттарыңарды да кайчылаштыра кесемин. Анан силерди курма дарактарынын бутактарына асамын. Ошондо кимибиздин азабыбыз катуу да, туруктуу да экенин билесиңер",–деди.
</item>
<item position="19">
 Алар: "Бизге келген далилдерден (кереметтерден) улам бизди Жаратуучудан сени артык көрө албайбыз. Эмне өкүм бере турган болсоң, дароо бер. Албетте, сен ушул (убактылуу) дүйнөдө гана өкүм жүргүзө аласың.
</item>
<item position="19">
 Чындыгында, биз кетирген каталарыбызды жана сен бизди жасоого зордогон сыйкырларыбызды кечирүүсү үчүн Эгебизге ыйман келтирдик. Анткени, Аллах – Эң Мыкты, Кечиримдүү!
</item>
<item position="19">
 Ким Эгебизге күнөөкөр абалда келсе, албетте, ал үчүн Тозок бар. Ал жерде ал жашай да, өлө да албайт.
</item>
<item position="19">
 Ким Ага ыйман келтирип, жакшы иштерди жасаган абалда келген болсо, мына ошолорго жогорку даражалар бар:
</item>
<item position="19">
 Алдынан дарыйалар агып турган Адн бактары (ошолор үчүн). Алар ал жерде түбөлүккө калышат. Бул – тазалангандын сыйлыгы.
</item>
<item position="19">
 (Биз Мусага): "Пенделеримди түндөсү алып чыгып кет. Аларга деңизден кургак жол жаса. Алардын кууп жетишинен (жана чөгүп кетүүдөн да) коркпо!",–деген кабар жибердик.
</item>
<item position="19">
 Ошондо аларды кууган Фараон менен анын аскерлерин деңиз каптады (чөктүрдү).
</item>
<item position="19">
 Фараон өз элин адаштырып, туура жолго салбаган эле.
</item>
<item position="19">
 Эй, Исраил урпактары! Силерди душмандарыңардан куткарып, Тур тоосунун оң жагын силерге убада кылдык. Силерге "манна", "салваа" аттуу тамактарды (асмандан) түшүргөнбүз.
</item>
<item position="19">
 Биз силерге берген таза ырыскыдан (гана) жегиле. Мында чектен чыкпагыла. (Антсеңер) силерге каарым жетет. Кимге каарым жетсе, албетте, ал тозокко түшөт.
</item>
<item position="19">
 Анткени, мен ким тообо кылып, ыйман келтирип, туура жолдо жүрсө, албетте, аны кечиремин.
</item>
<item position="19">
  "Эй, Муса! Сени коомуңдан эмне шаштырды?",– дедик.
</item>
<item position="19">
 Оо Эгем, алар менин артымдан (сайа түшкөндүктөн), сенин ыраазылыгың үчүн Сага шашылдым, – деди.
</item>
<item position="19">
 (Аллах): "Чындыгында, Биз, сенден кийин элиңди сынадык. Ошентип, аларды Саамирий жолдон чыгарды", – деди.
</item>
<item position="19">
 Ошондо Муса ачууланып, кейиген абалда элине кайтты да: "Эй, элим! Эгеңер силерге жакшы убада кылбады беле? Силерге убада узак сезилдиби? Же силерге Эгеңердин каарынын келишин каалап, мага берген убададан айныдыңарбы?",–деди.
</item>
<item position="19">
 Алар: "Убададан өз эркибиз менен эле айнып кеткен жокпуз. Бизге ал элдин сандыктары артылган болчу. Ошолордуотко салдык. Саамирий да отко салды",–дешти.
</item>
<item position="19">
 Ошондо Саамирийй мөөрөй алган музоонун денесин жасап, алар болсо: "Силердин да, Мусанын да кудайы ушул болчу. Ал (аны) унутуп калган",– дешти.
</item>
<item position="19">
 Алар өздөрүнө анын жооп кайтара албагандыгын, ошондой эле аларга пайда да, зыйан да алып келүүгө кудуретсиз экенин көрүшпөйбү?
</item>
<item position="19">
 Ырасында мурун Харун да аларга: "Эй, элим! Чындыгында силер ушул (музоо) аркылуу сыналдыңар. Албетте, Эгеңер Ырайымдуу. Ошондуктан мени ээрчип, буйругума баш ийгиле" – деген болчу.
</item>
<item position="19">
 Алар: "Муса бизге кайтканга чейин, буга сыйынууну токтотпойбуз", –дешти.
</item>
<item position="19">
 (Муса): "Эй, Харун! Булардын адашканын көргөндө артымдан келүүңдөн (сени) тоскон эмне?
</item>
<item position="19">
 Же менин буйругума каршы чыктыңбы?",–деди.
</item>
<item position="19">
 (Харун): "Эй, энемдин уулу! Булар менин сакалым менен чачымдан кармап калышты. Исраил урпактарынын мамилесин ыдыраттың, сөзүмдү сактабадың",– дешиңден корктум",–деди.
</item>
<item position="19">
 (Муса): "Эй, Саамирий! Же бул сенин кылганыңбы?",–деди.
</item>
<item position="19">
 (Саамирий): "(Мен) алар көрбөгөн бир нерсени көрдүм. Элчинин изинен бир ууч топурак алып, (музоонун) ичине салдым. Аны мага өз каалоом жагымдуу кылып көрсөттү",–деди.
</item>
<item position="19">
 (Муса): "Эми сен өмүр бойу: "Кеткиле. Мага жолобогула!"– деп жүрүп өтөсүң. Сага мындан тышкары да эч качан өзгөртүлбөй турган дагы бир жаза бар. Сенин берилип сыйынган кудайыңды карачы. Аны биз өрттөп, (күлүн) дарыйага ыргытып жиберебиз.
</item>
<item position="19">
 Кудайыңар – бир гана Аллах! Андан башка кудай жок! Анын илими бардык нерсени камтыйт",–деди.
</item>
<item position="19">
 Ошентип, сага кээ бир болуп өткөн окуйаларды байан кылабыз. Сага Өз алдыбыздан эскертмени (Куранды) жибердик.
</item>
<item position="19">
 Ким Курандан жүз үйрүсө, ал Кыйамат Күнү, албетте, күнөөсүн өзү көтөрөт.
</item>
<item position="19">
 Алар ал жерде түбөлүк калышат. Алар үчүн Кыйамат Күнү кандай оор жүк (бар).
</item>
<item position="19">
 Сурнай тартылган Күнү көнөөкөрлөрдү (көздөрү) көгөргөн абалда жыйнайбыз.
</item>
<item position="19">
 Алар өз ара: "Дүйнөдө он эле күн жашадык",–деп шыбырашат.
</item>
<item position="19">
 Алардын айткандарын (Биз) жакшы билебиз. Алардын эң туура сүйлөгөндөрү: "Силер дүйнөдө бир гана күн жашадыңар", – дейт.
</item>
<item position="19">
 Алар сенден тоолор тууралуу сурашат. Ошондо аларга: "Эгем тоолорду тозоң кылып учуруп жиберет" – деп айткын.
</item>
<item position="19">
 Аларды (тоолорду) жыпжылаңач, тептегиз жайыкка айлантабыз.
</item>
<item position="19">
 Сен ошондо эч бир ойдуң да, дөңсөө да таппай каласың.
</item>
<item position="19">
 Алар Кыйамат Күнү чакыруучуга эч бурулбастан ээрчишет. Анткени Мээримдүүнүн алдында үн чыкпай калат. Кадамдардын добушунан башка эч нерсе укпайсың.
</item>
<item position="19">
 Ал күнү Мээримдүү уруксат берген жана Анын сөзүнө ыраазы болгондордон, жактыргандардан башкалардын колдоо көрсөтүүсү эч пайда бербейт.
</item>
<item position="19">
 Анткени Аллах алардын алдыларындагыны да, артындагыларды да билип турат! А алар болсо Аны (эч качан) толук биле алышпайт.
</item>
<item position="19">
 Бардык баштар Тирүү жана Түбөлүктүүнүн алдында ийилет. (Ошондуктан) ким зулумдук кылган болсо, ал кор болот.
</item>
<item position="19">
 Ал эми ким ыйман келтирген бойунча жакшы иштерди жасаган болсо, ошондо ал жамандыктарынын артышынан, жакшылыктарынын кемишинен коркпойт.
</item>
<item position="19">
 Ошентип, Куранды араб тилинде түшүрүп, анын ичинде түрдүү эскертүүлөрдү байандадык. Мүмкүн алар такыба болушаар. Балким аларга эскертүү пайда берээр.
</item>
<item position="19">
 Чындыгында Чыныгы Падыша Аллах – бардык нерседен жогору. Сага айтылган айан-кабардын бүтүшүнөн мурун Куранды окууга ашыкпай: "Оо, Эгем! Илимимди арттыр!", – дегин.
</item>
<item position="19">
 Чындыгында, мурда Адамга да өкүм жиберген элек. Бирок, ал (аны) унутту. Биз анын сабырдуулугун таба албадык.
</item>
<item position="20">
 Ошондо периштелерге: "Адамга сежде кылгыла!", – дедик. Алар сежде кылышты. Бирок Ибилис сежде кылуудан баш тартты.
</item>
<item position="20">
 Адамга: "Чындыгында, ушул (шайтан) сага да, жубайыңа да душман. Экөөңдү Бейиштен чыгарып жибербесин. Андай болсо бактысыз болуп каласыңар",– дедик.
</item>
<item position="20">
 Албетте, Бейиште ач-жылаңач калбайсыңар.
</item>
<item position="20">
 Бул жерде суусоонун азабын тартпайсыңар жана шашкедеги күндүн ысыгы өтпөйт.
</item>
<item position="20">
 Акыры аны шайтан азгырып: "Эй, Адам! Түбөлүктүүлүктүн дарагын жана түгөнбөй турган жыргалды көрсөтөйүнбү?",–деди.
</item>
<item position="20">
 Ошондо алар экөө андан жешти да, дароо уйаттуу жерлери көрүнүп калды. Ошондуктан экөө Бейиштин жалбырактарынан жамына башташты. Ошентип, Адам Эгесине күнөөкөр болуп, жолдон тайды.
</item>
<item position="20">
 Андан кийин Эгеси аны Өзүнө жакындатып, тообосун кабыл кылып, Туура Жолго салды.
</item>
<item position="20">
 Бир-бириңе душман болгон бойунча (Бейиштен) баарыңар түшкүлө. Эгер экөөңө Мен тараптан бир тууралык келип, ким туура жолума түшсө, ошондо ал адашпайт да, бактысыз да болбойт.
</item>
<item position="20">
 Ал эми ким Менин эскертүүмдөн баш тартса, анда, ага машакаты оор турмуш берерим шексиз. Андайларды Кыйаматта сокур кейипте жыйнайбыз.
</item>
<item position="20">
 Ал: "О Эгем! Мени эмнеге сокур кылып тирилттиң? Чындыгында, мен (дүйнөдө) көрчү эмес белем?",–дейт.
</item>
<item position="20">
 (Аллах): "Мына ушундай. Анткени сага айаттарыбыз келген эле. Ошондо сен аларды унуткансың. Ошол сыйактуу, бүгүн сен да унутта каласың",– деп айтат.
</item>
<item position="20">
 Чектен чыгып, Эгеңдин айаттарына ыйман келтирбеген адамды да ушундай жазалайбыз. Албетте, акырет азабы ары катуу, ары түбөлүктүү.
</item>
<item position="20">
 Аларды өз журттарында мурда болуп өткөн өздөрүнөн мурункулардын (кайгылуу) өрнөктөрү Жолго салбадыбы? Чындыгында эле мына ушуларда акыл ээлери үчүн сабактар бар.
</item>
<item position="20">
 Эгер Эгең тарабынан берилген убада, же белгиленген мөөнөт болбогондо, албетте, анда алардын иштери бүткөн болот эле.
</item>
<item position="20">
 Ошондуктан алардын айткандарына сабыр кыл. Күндүн чыгышынан жана Күндүн батышынан мурун Эгеңди макта, (Аны) аруула! Кечки убактарда жана күндүздүн эки тарабында да (Эгеңди) аруула. Балким, ыраазылыкка бөлөнөөрсүң.
</item>
<item position="20">
 Биз алардын кээ бирөөнө сыноо үчүн берген жыргал дүйнө жашоосуна суктанба. Эгеңдин берүүчү ырыскысы – эң мыкты, түбөлүктүү.
</item>
<item position="20">
 үй-бүлөңдү намазга буйруп, ага сабыр кыл. Биз сенден ырыскы сурабайбыз. Сага Биз ырыскы беребиз. Жакшы акыбет – такыбаларга.
</item>
<item position="20">
 Алар: "Эгесинен бир керемет келтирбейби?", – деп айтышат. Аларга мурунку китептерде даана далилдер келбеди беле?
</item>
<item position="20">
 Эгер биз аларды андан мурда бир азап менен ойрон кылсак, анда алар: "(Эгебиз) бизге бир элчи жиберген болсо, кор болуп жана шорго малынуудан мурун Анын айаттарына ээрчимекпиз", – дешчү.
</item>
<item position="20">
 ( Эй, Мухаммед!) Аларга: "Баарыбыз айагын күтөбүз. Силер да күткүлө. Жакында кимдер туура жолдун ээси экени, ким туура жолду тапкандыгын билесиңер", – деп айткын.
</item>
<item position="20">
 Адамдарга алардын эсеп берээр маалы жакындады. Алар болсо бейкапар терс бурулууда.
</item>
<item position="20">
 Аларга Эгесинен жаңы нерсе келген жок! Угуп, анан алар мазакка айланткан эле нерсе.
</item>
<item position="20">
 (Алар) бейкапар жүрөктөрү менен өз ара шыбыраша: "Чын эле бул силер өңдүү киши эмеспи? Кантип эле силер аны көрүп туруп сыйкырланып калдыңар?" (дешет).
</item>
<item position="20">
 Эгем асмандар менен жерде болгон сөздөрдүн баарын билет. Ал - Угуучу, Билүүчү, – деди.
</item>
<item position="20">
 Алар: "Жок! Бул чаташкан түш. Жок! Албетте, ал аны өзү ойлоп тапты! Жок! Ал акын! Ал бизге мурунку пайгамбарларга берилген кереметтер менен келсин!" – дешти.
</item>
<item position="20">
 Биз жок кылган мурунку калаалардан эч кимиси ишенген эмес эле. Эми булар ишенеби?
</item>
<item position="20">
 Сага чейин Биз эркектерди гана аларга айан берип жөнөткөнбүз: Эгер билбесеңер, анда илим ээлеринен сурагыла.
</item>
<item position="20">
 Биз алардын денесин тамак татпагыдай жана аларды түбөлүккө өлбөс кылган эмеспиз.
</item>
<item position="20">
 Андан соң Биз аларга берген убадабызды чынга чыгарып, каалагандарыбызды куткардык жана чектен чыккандарды ойрон кылдык.
</item>
<item position="20">
 Биз силерге насааты бар Китепти жөнөттүк. Акыл калчабайсыңарбы?
</item>
<item position="20">
 Биз канчалаган калааларды жок кылдык. Алар адашкан заалымдар болушкан. Биз алардан соң башка элдерди пайда кылдык.
</item>
<item position="20">
 Биздин кыйратуубузду сезген мезгилде, алар андан качып жөнөшөт.
</item>
<item position="20">
 Качпагыла! Силерге берилген молчулукка жана турак-жайыңарга кайра кайтып келгиле – мүмкүн силер суралаарсыңар.
</item>
<item position="20">
 Алар: "О биз куруп калалы! Чындыгында биз заалымдардан болгон экенбиз!" – дешет.
</item>
<item position="20">
 Алардын өздөрүнө кыйроону тилөөсү, Биз аларды орулуп-бастырылган эгин талаасындай кылганга чейин токтободу.
</item>
<item position="20">
 Биз асмандарды, жерди жана алардын ортосундагыларды ойноп жараткан жокпуз.
</item>
<item position="20">
 Эгерде Биз көңүл ачууну кааласак, анда аларды өз алдыбыздан деле жаратып алар элек.
</item>
<item position="20">
 Жок! Биз акыйкат менен жалганды кыйратабыз, ал аны быркыратып жок кылат. Силерге шерик кошконуңар үчүн азап болсун!
</item>
<item position="20">
 Ага асмандар менен жердегилердин баары таандык. Анын алдындагылар текеберденишпейт жана ибадат кылуудан чарчашпайт.
</item>
<item position="20">
 Алар Аны түндө жана күндүзү чарчабастан аруулашат.
</item>
<item position="20">
 Чын эле алар өздөрүнө жерден кудай таап алыштыбы? Алар өлгөндү тирилте алышабы?
</item>
<item position="20">
 Эгерде асмандар менен жерде Аллахдан башка кудайлар болсо, анда (алар) бузулуп кетээр эле. Арштын Эгеси болгон Аллах алардын сыпаттаган нерселеринен таза.
</item>
<item position="20">
 Ал (Аллах) эмне кылганы суралбайт, а алар суракка алынат.
</item>
<item position="20">
 Же алар Аллахдан башкаларды кудай (кылып) алыштыбы? "Далилдериңерди келтиргиле! Бул (Куран) мени менен болгондорго жана мага чейин болгондорго эскертүү", – дегин. Жок! Алардын көпчүлүгү акыйкатты билишпейт жана терс бурулушат.
</item>
<item position="20">
 Биз сага чейин да: "Менден башка Кудай жок, Мага гана сыйынгыла!" – деп айтпай туруп, бир да пайгамбар жөнөтпөдүк.
</item>
<item position="20">
 Алар: "Мээримдүү Өзүнө уул алды", – дешти. Ал кемчиликтерден аруу! Жок. Алар (Анын) ардактуу пенделери гана.
</item>
<item position="20">
 Алар Андан сөздө өтүп кете алышпайт. Анын буйругу менен гана иш кылышат.
</item>
<item position="20">
 Ал аларга чейинки болгондорду да, андан кийинки боло турганды да билип турат, а алар кудайдын алкышына татыгандардан башка, эч кимге ортомчу боло алышпайт. Алар Андан коркконунан калтырашат.
</item>
<item position="20">
 Алардын арасынан кимиси: "Андан башка мен Кудаймын!" – деп айта алат? Ким антсе, аны Биз тозокко жөнөтөбүз. Адашкан заалымдарды Биз мына ушинтип жазалайбыз.
</item>
<item position="20">
 Чын эле каапырлар асмандар менен жер бирге болгондугун, а Биз аларды бөлгөнүбүздү жана бардык жандууларды суудан жараткандыгыбызды көрүшпөйбү? Эми алар ыйман келтиришпейби?
</item>
<item position="20">
 Биз жер үстүндө алар аны менен бирге термелбесин үчүн бекем туруучу тоолорду жайгаштырдык жана алар туура жолдо баруусу үчүн капчыгайларды жараттык.
</item>
<item position="20">
 Асманды сакталган шып кылдык. Алар Анын айаттарынан баш тартышууда.
</item>
<item position="20">
 Ал түн менен күндүздү, Күн менен Айды жараткан. Баарысы асман алкактарында сүзүшөт.
</item>
<item position="20">
 Биз сага чейин эч кимге түбөлүктүүлүктү берген жокпуз. Кантип эле сен да өлсөң, алар түбөлүк өлбөс болуп калышсын.
</item>
<item position="20">
 Ар бир жан ээси өлүмдү татат. Биз силерди жакшылык менен да, жамандык менен да сынап көрөбүз жана Бизге кайтарыласыңар.
</item>
<item position="20">
 Ыймансыз каапырлар сени көргөн кезде, шылдыңдашып: "Силердин кудайларыңар жөнүндө айтып жаткан ушулбу?" – дешет. Мээримдүүнү эскерүүдө алар каапырлык кылышат.
</item>
<item position="20">
 Инсан шашма болуп жаратылган. Мен силерге белгилеримди көрсөтөмүн, Мени шаштырбагыла!
</item>
<item position="20">
 Алар: "Эгер сен чын болсоң (айтчы), анда бул убадалар качан аткарылат?" – дешет.
</item>
<item position="20">
 Эгерде каапырлар беттерин, аркаларын оттон коргой албаган жана аларга эч жардам да көрсөтүлбөй турган кезди билген болсочу!
</item>
<item position="20">
 Ооба! Ал аларга капысынан келет да, аларды таң калтырат, алар аны кайтара да алышпайт жана аларга мөөнөт да берилбейт!
</item>
<item position="20">
 Сага чейинки пайгамбарларды да шылдыңдашкан, бирок шылдыңдагандардын шылдыңдаган нерселери өз баштарына жеткен.
</item>
<item position="20">
 Силерди түндө жана күндүзү Мээримдүүдөн ким сактай алат? –дегин. Ооба, алар өз Эгесин эскерүүдөн баш тартышат.
</item>
<item position="20">
 Чын эле алардын Бизден сактай турган кудайлары барбы? Алар өздөрүнө өздөрү жардам кыла албайт жана Бизден да коргоно алышпайт.
</item>
<item position="20">
 Ооба, Биз аларга жана алардын аталарына узак жашоодо жакшы үлүш бергенбиз. Чын эле алар Биздин буйругубуз менен жерди ар тарабынан кыскартканыбызды көрүшпөйбү? Ошондо алар жеңүүчү болушабы?
</item>
<item position="20">
 Мен силерге жашыруун кабарды гана эскертүүчүмүн, – дегин. Бирок, дүлөйлөр эскертилгендеги чакырыкты угушпайт.
</item>
<item position="20">
 Аларга Эгеңден азаптын эпкини жеткен кезде, алар: "Оо биз куруп калалы! Биз адашкан экенбиз", - дешет.
</item>
<item position="20">
 Биз Кыйамат Күнү үчүн туура таразаларды жайгаштырабыз. Бир да жан зулум кылынбайт. А эгерде сары кычынын данынын салмагындай эле (амал) болсо, анысын келтирер элек. Биз толук жетээрлик эсепчибиз.
</item>
<item position="20">
 Биз мурун Муса менен Харунга Фурканды, нурду такыбалар үчүн эскертме катары бердик.
</item>
<item position="20">
 Алар Эгесин көрбөй туруп коркушуп, Кыйамат Күнүнөн кооптонушат.
</item>
<item position="20">
 Бул (Куран) Биз силерге түшүргөн кут даарыган эскертме. Чын эле силер аны четке кагасыңарбы?
</item>
<item position="20">
 Биз мурун Ибрахимге туура жолду ыроолодук жана Биз аны билгенбиз.
</item>
<item position="20">
 Ал атасына жана өз коомуна: "Бул силер табынып жаткандар эмне деген айкелдер?", – деген эле.
</item>
<item position="20">
 Алар: "Биздин аталарыбыз да аларга табынганын биз билебиз", – дешти.
</item>
<item position="20">
 Ал: "Силер да, силердин аталарыңар да анык адашууда болуп келишкен", – деди.
</item>
<item position="20">
 Алар: "Чын эле акыйкат менен келдиңби, же сен ойун-тамаша кылуучулардансыңбы?" - дешти.
</item>
<item position="20">
 Ооба, силердин Эгеңер – асмандар менен жердин Эгеси, аларды Ал жараткан. Мен болсо бул тууралуу күбө болуучумун, – деди.
</item>
<item position="20">
 Аллахтын ысымына ант! Мен силер алардан алыстаган кезде силердин сөлөкөттөрүңөргө каршы айла-амал табамын.
</item>
<item position="20">
 Ал, мүмкүн ушуга кайрылышаар (деп), алардын эң чоңунан башкасынын баарын талкалап салды.
</item>
<item position="20">
 Алар: "Биздин кудайларыбызга бул ишти ким кылды? Ал нагыз заалым экен!" – дешти.
</item>
<item position="20">
 Алар: "Биз Ибрахим аттуу жаш жигиттин аларды айыптаганын уккан элек", – дешти.
</item>
<item position="20">
 Алар: "Аны элдин көз алдына алып келгиле. Мүмкүн алар күбөлүккө өтүп беришээр", – дешти.
</item>
<item position="20">
 Алар: "Эй, Ибрахим! Биздин кудайларга бул ишти сен кылдыңбы?" – дешти.
</item>
<item position="20">
 Ал: "Жок! Муну булардын эң чоңу кылды. Эгер сүйлөй алса, алардан сурап көргүлө!" – деди.
</item>
<item position="20">
 Алар өздөрүнө өздөрү кайрылып: "Силер өзүңөр адашкансыңар", – дешти.
</item>
<item position="20">
 Андан соң алар кайрадан каапырдыгына кайтышып: "Алар сүйлөй албасын сен билесиң да?!" – дешти.
</item>
<item position="20">
 (Ибрахим): "Силер чын эле Аллахтын ордуна силерге эч кандай жардам да, зыйан да келтире албай турган нерселерге табынасыңарбы(?),
</item>
<item position="20">
 силерге жана силердин Аллахтын ордуна сыйынганыңарга – "түф-ф"! Эмнеге акылыңарга келбейсиңер?" – деди.
</item>
<item position="20">
 Алар: "Эгер бул ишке жарасаңар, аны өрттөгүлө жана кудайларыңарга жардам бергиле", – дешти.
</item>
<item position="20">
 Биз: "Эй от! Ибрахимге салкын жана саламат бол", – дедик.
</item>
<item position="20">
 Алар ага каршы айла-амал кылышты, а Биз аларды зыйан тартуучулардан кылдык.
</item>
<item position="20">
 Аны жана Лутту куткарып, Биз ааламдар үчүн берекелүү кылган жерге (жайгаштырдык).
</item>
<item position="20">
 Ага Исхакты жана кошумча Йакупту бердик. Алардын баарын таза-такыбалардан кылдык.
</item>
<item position="20">
 Аларды Биздин буйругубуз бойунча туура жолду көрсөтө турган башчы кылдык жана аларга жакшылыктарды кылууга, намаз окуп, зекет берүүгө жашыруун айан бердик. Алар Бизге сыйынуучулардан болушту.
</item>
<item position="20">
 Лутка Биз даанышмандык жана илим бердик. Аны бузукулукка баткан калаадан куткардык. Анткени, алар жаман иш жасаган бузуку коом эле.
</item>
<item position="20">
 Биз аны ырайымыбызга бөлөдүк. Анткени, ал жакшылардан.
</item>
<item position="20">
 Мурун Нух да Бизге үн салган. Биз ага жооп кылып, анын үй-бүлөсүн улуу кайгыдан куткардык.
</item>
<item position="20">
 Аны айаттарыбызды жалганга чыгарган адамдардан коргодук. Анткени алар өтө жаман адамдар болгондуктан, Биз аларды чөктүрүп ийдик.
</item>
<item position="20">
 Дауд менен Сулайман алардын коомунун малдары майкандап салган эгин талаасына байланыштуу өкүм чыгарып жатышканда, Биз өкүмдөрүнө күбө болуп турдук.
</item>
<item position="20">
 Биз Сулайманга бул тууралуу түшүндүрдүк. Алардын ар бирине Биз даанышмандык жана илим бердик. Даудка аны менен бирге Бизди даңктасын үчүн тоолорду жана куштарды баш ийдирдик. Муну Биз кылдык.
</item>
<item position="20">
 Биз ага согушта силер коргоонууңар үчүн соот (кийим) жасоону үйрөттүк. Силер шүгүр кылбайсыңарбы?
</item>
<item position="20">
 Сулайманга анын буйругу менен Биз кут даарыткан жерге жүрсүн (соксун) деп катуу шамалды баш ийдирдик. Биз бардык нерселерди билебиз.
</item>
<item position="20">
 Суу түбүнө чумкуй турган жана андан башка иштерди кыла турган шайтандарды (жиндерди ага баш ийдирдик). Аларды өзүбүз сактаган элек.
</item>
<item position="20">
 Айуп Эгесине (жалбарып) үн салды: "Мага бир балээ келди, а Сен боорукерлердин боорукерисиң!"
</item>
<item position="20">
 Биз тараптан ырайым иретинде, пенделерге эскерме үчүн, анын тилегин кабыл кылып, андан балээлерди кетирдик, ага өз үй-бүлөсүн жана мурункусун эселентип бердик.
</item>
<item position="20">
 (Эстегин) Ысмайыл, Ыдрыс, Зул-Кифл баарысы сабырдуулардан эле.
</item>
<item position="20">
 Алардын баарын Биз ырайымыбызга бөлөдүк. Анткени алар жакшылардан эле.
</item>
<item position="20">
 Зун-Нунду (эсте). Биздин аларга алыбыз жетпейт деп ойлоп, ал ачуулана кетип калган эле. Ал караңгылыктарда Бизге жалынды: "Сенден башка Кудай жок! Сен аруусуң! Албетте, мен адашкандардан болдум!"
</item>
<item position="20">
 Биз аны уктук жана аны кайгыдан куткардык. Момундарды ушинтип куткарабыз.
</item>
<item position="20">
 Закарийа Эгесине: "Эгем, Сен мураскорлордун эң мыктысысың, мени жалгыз калтырба", – деп жалынды.
</item>
<item position="20">
 Биз ага да жооп кылып, Йахйаны бердик жана анын айалын (төрөөгө) жарамдуу кылдык. Акыйкатта, алар жакшы иштерге шашылышкан, Бизге үмүт жана коркуу менен дуба кылышкан. Алар Бизге мойун сунуп, баш ийишкен.
</item>
<item position="20">
 Ал (Марйам) өз абийирин сактаган эле, Биз ага Өз рухубуздан үйлөдүк, аны жана уулун бүткүл ааламдар үчүн белги кылдык.
</item>
<item position="20">
 Акыйкатта үммөтүңөр бир эле үммөт. Мен силердин Эгеңермин. Мага гана сыйынгыла!
</item>
<item position="21">
 Алар өз иштеринде ажырап-бөлүнүштү. Баарысы Бизге кайтарылат.
</item>
<item position="21">
 Ким жакшы иштерди жасап момун болсо, анын аракети жокко чыгарылбайт. Биз аныкын жазып койобуз.
</item>
<item position="21">
 Биз ойрондогон калаалардын жашоочулары кайра кайтуусу тыйуу салынган,
</item>
<item position="21">
 Йажуж, Мажуж ар бир дөбөдөн агылып келгенге чейин.
</item>
<item position="21">
 Ошентип, убада кылынган чындык жакын келет, каапырлардын көздөрү алайып: "Оо куруп калалык! Биз мындан капарсыз жана заалым болгон экенбиз" – дешет.
</item>
<item position="21">
 Акыйкатта, силер жана Аллахтын ордуна силердин табынып жаткандарыңар тозок үчүн отун гана. Силер ага киресиңер.
</item>
<item position="21">
 Эгерде алар кудайлар болсо, анда ага киришпес эле. Алар анда түбөлүккө калышат.
</item>
<item position="21">
 Алар анда онтолошот, а тигилер эч нерсе угушпайт.
</item>
<item position="21">
 Акыйкатта, Бизден жакшылык өткөн адамдар андан алыс болушат.
</item>
<item position="21">
 Алар анда анын дабышын да угушпайт жана алардын напси эмнени кааласа ошонун арасында түбөлүккө болушат.
</item>
<item position="21">
 Аларды чоң коркунуч кайгыртпайт жана периштелер тосуп чыгышат: "Бул силерге убада кылынган Күн" (дешет алар).
</item>
<item position="21">
 Ошол Күндө Биз асманды жазылган барак оролгондой түрөбүз. Биз алгачкы жаратууну кантип кылган болсок, аны убадабыз бойунча кайрадан ишке ашырабыз. Акыйкатта, Биз кылуучубуз.
</item>
<item position="21">
 Эскертүүбүздөн соң Забурда: "Жакшы пенделерим жерге мураскор болушат", – деп жаздык.
</item>
<item position="21">
 Акыйкатта, мында (Аллахка) сыйынган коом үчүн кабар бар.
</item>
<item position="21">
 Биз сени бүткүл ааламдарга мээрим катары жөнөттүк.
</item>
<item position="21">
 Акыйкатта, Силердин Кудайыңар – жалгыз Кудай экендиги мага кабар кылынды. Силер мойун сунуп мусулман болосуңарбы? - дегин.
</item>
<item position="21">
 Эгерде алар баш тартышса, айт: "Силердин баарыңа бирдей эле кабарладым. Бирок, силерге убада кылынган нерсе жакынбы, же алыспы, биле албаймын;
</item>
<item position="21">
 Акыйкатта, Ал ачык сүйлөгөндү да, жашырганыңарды да билип турат.
</item>
<item position="21">
 Мен силер үчүн мүмкүн бул сыноо жана бир мөөнөткө чейинки пайдалануу экендигин биле албаймын."
</item>
<item position="21">
 Оо, Эгем! Акыйкаттык менен өкүм кыл! Биздин Эгебиз Мээримдүү! Силер сыпаттап жаткан нерсеге каршы Андан гана жардам суроо ылайык, – деди (ал).
</item>
<item position="21">
 Эй, адамдар! Эгеңерден корккула. Чындыгында, Кыйаматтын силкинүүсү улуу нерсе.
</item>
<item position="21">
 Ал Күнү ар бир эмизүүчүнүн эмизген нерсесин унутканын жана ар бир бойунда бар (ургаачы) боюндагысын таштап койгонун, а адамдарды (болсо) мас абалда көрөсүң. Акыйкатта, алар мас эмес, бирок, Аллахтын азабы катуу…
</item>
<item position="21">
 Адамдардын айрымдары Аллах тууралуу билбей эле талашышат да, азгыруучу шайтанды ээрчишет.
</item>
<item position="21">
 Ырасында, ким шайтанды ээрчисе, ал аны адаштырып, Тозок азабына жетелээри тагдырга жазылган.
</item>
<item position="21">
 Эй, адамдар! Эгер өлгөндөн кийин тирилүүдөн шектенсеңер, албетте, биз силерди топурактан, анан бир тамчыдан, анан уйуган кандан, түспөлдүү-түспөлсүз бир үзүм эттен өзүңөргө (кудуретибизди) билдирүү үчүн жараттык. Ошентип, жатындарда (Өзүбүз) каалаган белгилүү мөөнөткө чейин койуп койобуз. Анан бөбөк кылып чыгарабыз. Андан кийин эрезеге жетесиңер. Кээ бирлериңер кайтыш болуп, кай бирлериңер ар нерсени билгенден кийин, эч нерсени билбей турган өмүрдүн начарлыгына кайтарыласыңар. Куураган жерди көрүп турасыңар го. Ага жамгыр жаадырсак кыймылга кирип, көөп, ар түрлүү кооз өсүмдүктөрдү өндүрөт.
</item>
<item position="21">
 Чындыгында булар – Аллахтынын Акыйкаттыгынан. Албетте, Ал өлүктү тирилтет. Анткени, Анын ар нерсеге Кудуреттүү.
</item>
<item position="21">
 Албетте, Кыйамат келет. Анда эч шек жок. Чындыгында, Аллах мүрзөдөгүлөрдү тирилтет.
</item>
<item position="21">
 Адамдардын айрымдары билимсиз, жол башчысыз жана нур берүүчү китеби да жок туруп эле, Аллах жөнүндө талашышат.
</item>
<item position="21">
 Аллахтын жолунан адаштыруу үчүн бой көтөрүшөт. Андайларга бул дүйнөдө кордук бар. Ага Кыйамат Күнү куйкалоочу азаптын даамын таттырабыз.
</item>
<item position="21">
 «Бул мурунку жасаган иштериңердин азабы», (–дейбиз). Ырасында, Аллах – пенделерине адилетсиздик кылбайт.
</item>
<item position="21">
 Адамдардан Аллахка кошкөңүл (күмөнсүрөп) гана сыйына тургандар да бар. Эгер ага (Аллахдан) бир жакшылык келсе, бейпил болуп калат. Эгер ага бир балээ келсе, ал жүз үйрүп, бул дүйнөдө да, акыретте да зыйанга учурайт. Мына ушул – ачык зыйан!
</item>
<item position="21">
 Алар Аллахдан башка, өздөрүнө пайда да, зыйан да бере албай турган нерселерге сыйынышат. Мына ушул – абдан терең адашуу!
</item>
<item position="21">
 Ошентип, алар пайдасынан зыйаны жакын бирөөлөргө табыышат. Албетте, ал (сыйынгандары) кандай жаман жардамчы, кандай жаман тууган!
</item>
<item position="21">
 Албетте, Аллах – ыйман келтирип, дурус иштерди жасагандарды (Эгеси) алдыларынан дарыйалар агып турган бактарга киргизет. Чындыгында, Аллах Өзү каалаганын жасайт.
</item>
<item position="21">
 Эгер ким: «Аллах, бул дүйнөдө да, акыретте да ага жардам бербейт» , – деп ойлосо, ал дароо бир жип менен асманга асылып, анан аны кесип көрсүн. Анын бул амалы өзүнүн ачуусун келтирген нерсесинен арылта алганын карап көрсүн.
</item>
<item position="21">
 Ошентип, Куранды ачык айаттар түрүндө түшүрдүк. Ырасында, Аллах кимди кааласа, ошону туура жолго багыттайт.
</item>
<item position="21">
 Акыйкатта, ыйман келтиргендер иудейлер, сабиилер, христиандар, отпарастар жана Аллахка шерик кошкондордун арасын Аллах, кыйамат күнү ажыратат. Чындыгында, Аллах – бардык нерсеге Күбө.
</item>
<item position="21">
 (Эй, Мухаммед!) Көрбөйсүңбү: Аллахка асмандарда, жерде болгон бардык нерселер: күн, ай, жылдыздар, тоолор, дарактар, айбанаттар жана адамдардын көбү сежде кылышат. Ошондой эле, алардын көбүнө азап буйрулган. Аллах кимди кордосо, анда аны бир да урматтоочу болбойт. Ырасында, Аллах Өзү каалаганын жасайт.
</item>
<item position="21">
 Эки топ Эгелери тууралуу талашышат. Бул экөө – жаңжалашуучу топ. Каапырларга оттон кийим бычылат да, төбөлөрүнөн кайнап турган суу куйулат.
</item>
<item position="21">
 Ошону менен алардын ичиндегилери менен терилери ээритилет.
</item>
<item position="21">
 Алар үчүн темир барскандар бар (аларды баштарына чабуу үчүн).
</item>
<item position="21">
 Алар Тозоктун азабынан чыгууну каалашса, кайра түртүп түшүрүлөт да: "Куйкалоочу азаптын даамын таткыла!" (–деп айтылат).
</item>
<item position="21">
 Ырасында, Аллах ыйман келтирип, жакшы иштерди жасагандарды, алдыларынан дарыйалар агып турган бактарга киргизет. Алар анда алтын жана бермет билериктер менен жасанышат. Андагы кийимдер жибектен болот.
</item>
<item position="21">
 Мына ушулар жакшы сөзгө көндүрүлүп, Даңктуу Аллахтын жолуна салынгандар.
</item>
<item position="21">
 Чындыгында, каапыр болуп, Аллахтын жолунан жана Биз анын тургандары жана четтен келүүчү адамдар үчүн бирдей (ыйык) кылып койгон Ыйык Мечиттен тоскондорго, ошондой эле ким зулумдук менен жолдон чыгууну кааласа, ага жан чыдагыс азаптын даамын таттырабыз.
</item>
<item position="21">
 Ибрахимди Кабанын ордунда: "Мага эч бир нерсени шерик кылба. Тооп кылуучуларга тик туруп, эңкейип жана баш койуп (Аллахка) сыйынуучулар үчүн таза карма",–деп, Биз байан кылган кезди (эсте).
</item>
<item position="21">
 Адамдарды ажылыкка чакыр. Алар (сага) жөө жана арык төөнүн үстүндө абдан алыс жолдордон келишет.
</item>
<item position="21">
 Алар өздөрүнө арналган пайдаларын көрүшсүн. Ошентип, өздөрүнө берилген малдардан белгилүү күндөрдө Аллахтын ысмы менен курмандык чалышсын! Андан өзүңөр да жегиле жана кедей-кембагалдарга да жегизгиле.
</item>
<item position="21">
 Анан алар кирлерин кетиришсин. Ошондой эле, айткан убадаларын аткарышып, Эски үйдү тооп кылышсын.
</item>
<item position="21">
 Мына ушул, ким Аллахтын ардактагандарын жогору бааласа, (ошолор үчүн парыз). Аларга Эгесинин алдында жакшылыктар бар. Силерге арам экендиги билдирилгендерден башка малдар адал кылынды. Эми ыплас сөлөкөттөрдөн сактангыла! Ошондой эле жалган сөздөрдөн сактангыла!
</item>
<item position="21">
 (Эгеңерге) чыныгы пенде болуп, Аллахка шерик кошпогула. Ким Аллахка шерик кошсо, анда ал асмандан жыгылып, аны куш чеңгелдеп алып кеткен, же болбосо шамал алыс жерге учуруп кеткен нерсе сыйактуу (болот).
</item>
<item position="21">
 Мына ошол (зыйанга учурайт). Ал эми ким Аллахтын белгилерин улуктаса, албетте, ал жүрөктүн такыбалыгынан.
</item>
<item position="21">
 Курмандыктан белгилүү бир мөөнөткө чейин пайдалансаңар болот. Андан соң анын орду Эски үй.
</item>
<item position="21">
 Биз ар бир коом үчүн аларга берген малдардан, Аллахтын гана ысмын атап, курмандык чалууну буйурдук. Анткени, Кудайыңар жалгыз – Аллах! Ошондуктан Ага мойун сунгула. Мойун сунгандарды кубандыр.
</item>
<item position="21">
 Аллахтын аты аталганда алардын жүрөктөрү титиреп турат. Өздөрүнө келген кыйынчылыктарга чыдап, намаздарын өз убагында аткарып, (Биз) берген ырыскылардан тиешелүү жерлерге сарпташат.
</item>
<item position="21">
 Төөлөрдү силер үчүн Аллахтын белгилери катары жараттык. Мына ушунда силер үчүн жакшылык бар. Аларды тургузуп койуп, ага Аллахтын ысмын атагыла. Качан алардын жамбаштары жерге тийсе, (жаны чыккандан кийин) өзүңөр жеп, муктаждарга да, муктаж эместерге да жегизгиле. Ошентип силер (Аллахка) шүгүр кылышыңар үчүн, малдарды силерге багындырып койдук.
</item>
<item position="21">
 Курбандыгыңардын эттери жана кандары эч качан Аллахка жетпейт. Бирок, силердин такыбалыгыңар гана (Аллахка) жетет. Силерге туура жол көрсөткөн Аллахты улукташыңар үчүн ушинтип малдарды силерге багындырып койдук. Жакшылык кылгандарды (Бейиш менен) кубандыр.
</item>
<item position="21">
 Албетте: Аллах ыйман келтиргендерди коргойт. Албетте, Аллах бардык кыйанатчыларды жана жакшылыктын баркын билбегендерди сүйбөйт.
</item>
<item position="21">
 Чындыгында чабуул жасалып, зулумдукка учурагандар үчүн согушуу үчүн уруксат берилди. Албетте, Аллахтын аларга жардам берүүгө күчү толук жетет.
</item>
<item position="21">
 Алар: "Эгебиз – Аллах!",– дегендиги үчүн гана жазыксыз жерден журттарынан куулгандар. Эгер Аллах адамдардын кээ бирин башкасы аркылуу коргобосо кечилканалар, чиркөөлөр, иудейлердин сыйынуу жайлары жана ичинде Аллахтын ысмы көбүрөөк аталган мечиттер кыйратылмак. Ким Аллах жолунда жардам берсе, Аллах да ага жардам берет. Чындыгында, Аллах – Күчтүү жана Ызааттуу!
</item>
<item position="21">
 Эгер аларды жер жүзүнө (бекем) жайгаштырсак, алар намаздарды аткарып, зекет беришип, жакшылыкка чакырып, жамандыктан тыйышат. Акыйкатта, иштердин акыбети – Аллахка таандык.
</item>
<item position="21">
 Эгер алар сени жалганчыга чыгарышса, ырасында, алардан мурун Нухтун эли, Аад жана Самуд да эли (өз пайгамбарларын) "жалганчы" атыктырышкан.
</item>
<item position="21">
 Ошондой эле, Ибрахим эли менен Нух эли да (аларды "жалганчы" дешкен).
</item>
<item position="21">
 Мадйан эли да (Шуайпты) жалганчыга чыгарышып, Муса да "жалганчы" атыккан. Ошентип каапырларга (бир аз) мөөнөт бердим. Андан соң аларды катуу кармадым. Каарым кандай экен?!
</item>
<item position="21">
 Канчалаган заалым шаарларды тыптыйпыл кылдык. Алардын шыбы астын-үстүн түшүп жатат. Ошондой эле ээн калган кудук, ойрон болгон хансарайларды (карагылачы!).
</item>
<item position="21">
 Алар эмне (сайакаттап) жер кезбей жатышабы? Анан да, алардын түшүнө турган жүрөктөрү, уга турган кулактары болсо кана. Ырасында (каапырлардын) көздөрү сокур эмес. Бирок көөдөндөгү жүрөктөрү сокур!
</item>
<item position="21">
 Алар сенден азаптын тез келишин талап кылышат. Аллах Өз убадасына каршы чыкпайт. Чындыгында, Аллахтын алдындагы бир күн – силердин санак бойунча миң жылга тете.
</item>
<item position="21">
 Канчалаган шаарларга, алар заалым болгонуна карабастан (белгилүү бир) мөөнөт берип, андан кийин гана алдым. Кайтуу мага (гана).
</item>
<item position="21">
 Эй, адамдар! Чындыгында, мен – бар болгону силеге ачык эскертүүчүмүн,–дегин.
</item>
<item position="21">
 Ал эми (Аллахка) ыйман келтирип, жакшы амалдарды жасагандарга (Аллахтын) кечирими жана сыйлуу ырыскылар бар.
</item>
<item position="21">
 Айаттарыбызды бузууга жарышып аракет кылгандар – алар Тозок ээлери.
</item>
<item position="21">
 Сенден мурун деле, элчи, же пайгамбар жиберсек жана ал окуса, анын окуганына шайтан адашуу салган. Аллах – шайтандын адаштыруусун жокко чыгарып, анан Өз айаттарын бекемдейт. Аллах – Билүүчү, Даанышман!
</item>
<item position="21">
 Шайтандын үстөмдүгү – жүрөктөрүндө күмөн ооруусу барларга, жүрөктөрү катып калгандарга, аларды сыноо үчүн (жасалды). Албетте, заалымдар абдан терең адашууда.
</item>
<item position="21">
 Илим берилгендер Курандын Эгеңден келген Акыйкат экендигин билип, андан жүрөктөрү жай алуусу үчүн (түшүрүлдү). Албетте, Аллах ыйман келтиргендерди, туура жолго Багыттоочу!
</item>
<item position="21">
 Ал эми каапырлар келе турган Кыйамат кокустан келгенге чейин, же акыркы күндүн азабы келгенге чейин ыйык Курандан шектене беришет.
</item>
<item position="21">
 Ошол Күнү Кожойундук – Аллахка гана таандык (болот). Алардын араларында (Аллах) өкүм чыгарат. Ошондо ыйман келтиргендер, жакшы амалдарды жасагандар – Ырахат бактарында (болушат).
</item>
<item position="21">
 Каапырлык кылып, айаттарыбызды жалган дегендерге кордоочу азап бар.
</item>
<item position="21">
 Ал эми Аллах жолунда көчкөндөр, анан өлтүрүлгөн же өлгөн адамдарга, Аллах мыкты ырыскыларды тартуу кылат. Албетте, Аллах – ырыскы берүүчүлөрдүн эң Мыктысы!
</item>
<item position="22">
 Аллах аларды ыраазы боло турган жайга киргизет. Чындыгында, Аллах – Билүүчү, Жумшак!
</item>
<item position="22">
 Мына ушундай, ким өзүнө (жамандык) жасалган денгээлде гана жамандык кылууга укуктуу. Эгер ким чектен ашса, албетте, Аллах тигиге жардам берет. Чындыгында, Аллах –Кечиримдүү, Боорукер.
</item>
<item position="22">
 Мына, ырасында Аллах түндү күндүзгө, күндүздү түнгө кошот. Акыйкатта, Аллах – ар нерсени Угуучу, Көрүүчү!
</item>
<item position="22">
 Ырасында, Аллах – Акыйкат! Албетте, алардын Аллахдан башкага сыйынгандары теке кетүүчү (сыйынуу). Акыйкатта, Аллах – Бийик, Улуу!
</item>
<item position="22">
 Карабайсыңбы: Чындыгында, Аллах – асмандан жамгыр жаадырып, жер жапжашыл болууда. Албетте, Аллах – Ырайымдуу, Билүүчү!
</item>
<item position="22">
 Асмандар менен жердеги нерселердин баары – Аллахтыкы! Чындыгында, Аллах – Бай, Даңктуу!
</item>
<item position="22">
 Чындыгында, Аллахтын жердегилерди жана Өз буйругу менен деңиздерде (сүзүп) жүргөн кемелерди силерге багындырып койгонун жана Өз буйругусуз асмандын жерге түшүшүн токтотуп турганын көрбөй жатасыңарбы? Чындыгында, Аллах – адамдарга Ырайымдуу, Боорукер!
</item>
<item position="22">
 Аллах – силерди тирилтти, анан өлтүрөт. Анан (Кыйаматта) кайра тирилтет. Ырасында, адам баласы (Аллахка) шүгүрсүздүк кылат.
</item>
<item position="22">
 Ар бир коом үчүн, алар аткара турган бир эреже жасадык. Ошондуктан алар сени менен бул иш тууралуу тартышпасын. (Сен) Эгең тарапка чакыр. Сен, албетте, туура жол үстүндөсүң.
</item>
<item position="22">
 Эгер алар сени менен талашса, анда аларга: "Аллах эмне жасап жатканыңарды жакшы билет",– дегин.
</item>
<item position="22">
 Аллах Кыйамат Күнү алар (силер менен) талашып-тартышкан нерселер тууралуу өкүм чыгарат.
</item>
<item position="22">
 Аллахтын жердеги, асмандардагы нерселердин (баарын) биле турганын билбейсиңби? Албетте, булар Китепте жазылуу. Чындыгында, бул – Аллахка оңой!
</item>
<item position="22">
 Алар Аллахдан башка, ага эч бир далил түшүрүлбөгөн жана ал жөнүндө өздөрүндө да эч бир маалымат болбогон нерселерге сыйынышат. Ал заалымдар үчүн (Кыйаматта) бир да жардамчы болбойт.
</item>
<item position="22">
 Ар качан аларга айкын айаттарыбыз окулса, каапырлардын жүзүнөн каршылыкты сезесиң. Ошондуктан алар өздөрүнө айаттарыбызды окуган адамды баса кала жаздашат. Аларга: "Эми силерге мындан да жаманынын кабарын берейинби? Ал – от! Аллах аны каапырларга убада кылган кандай жаман жай!",– деп айткын.
</item>
<item position="22">
 Эй, адамдар! (Силерге Аллахдан) бир мисал келтирилди. Эми ошого кулак салгыла: "Силердин Аллахдан башкага сыйынгандарыңардын баары жыйналып келсе, бир чымынды да жарата албайт. Эгер чымын алардын бир нерсесин алып качса, андан аны куткарып да кала алышпайт. Анткени кубалаган да, кууган да алсыз.
</item>
<item position="22">
 Алар Аллахтын кадырын билип, чындап баалай алышпайт! Аллах – Кубаттуу, Ызааттуу!
</item>
<item position="22">
 Аллах периштелерден да, адамдардан да элчилерди тандап алат. Чындыгында, Аллах – Угуучу, Көрүүчү!
</item>
<item position="22">
 Алардын алдындагыларды да, артындагыларды да билет. Албетте, бардык иштер – Аллахка кайтат.
</item>
<item position="22">
 Эй, ыйман келтиргендер! Рүкү, сежде кылып, Эгеңерге сыйынгыла жана (адамдарга, туугандарыңарга) жакшылык кылгыла. Балким, (тозоктон) кутулаарсыңар.
</item>
<item position="22">
 Аллах жолунда чын дилиңерден күрөшкө чыккыла. Силерди Ал тандап алды. Силерге динде кыйынчылык жараткан жок. (Ислам бул–) атаңар Ибрахимдин жолу. Аллах мурун да, ушул Куранда да пайгамбардын (Кыйаматта) силерге күбө болушун, силердин болсо башка (замандаш адамдарыңарга) күбө болушуңар үчүн "мусулман" деп атады. Эми намазды толук аткаргыла. Зекет бергиле жана Аллахты бекем кармангыла! Кожойунуңар – Ошол. Ал – кандай мыкты Жардам берүүчү!
</item>
<item position="22">
 Чындыгында, момундар – ийгиликке жетишти.
</item>
<item position="22">
 Алар намаздарында коркуу менен (окушат).
</item>
<item position="22">
 Маанисиз иштерден (сөздөрдөн) жүз үйрүшөт,
</item>
<item position="22">
 алар зекетин да беришет,
</item>
<item position="22">
 уйаттуу жерлерин сакташат,
</item>
<item position="22">
 жубайлары менен күңдөрүнөн башкалардан; булар үчүн алар жемеге алынбайт;
</item>
<item position="22">
 ким мындан артыкты издесе, алар чектен чыккандар;
</item>
<item position="22">
 Алар аманатын сакташат жана убадаларын аткарышат;
</item>
<item position="22">
 намаздарын дайыма окушат.
</item>
<item position="22">
 Ошолор мураскорлор болушат.
</item>
<item position="22">
 Алар Бейишке мураскор болушат да, анда түбөлүккө калышат.
</item>
<item position="22">
 Биз инсанды тандалма чоподон жараттык.
</item>
<item position="22">
 Андан соң аны тамчы түрүндө бекем орунга жайгаштырдык.
</item>
<item position="22">
 Андан соң тамчыдан уйуган кан жараттык, уйуган кандан бир үзүм (бир чайнам) этти (жасап), бир үзүм эттен сөөк жасадык да, сөөктү эт менен каптадык. Андан соң Биз аны башка бир жаратылышта өстүрдүк. Жаратуучулардын эң мыктысы Аллах улук болду!
</item>
<item position="22">
 Андан соң силердин өлөөрүңөр анык.
</item>
<item position="22">
 Андан соң Кыйамат күнүндө тирилтилесиңер.
</item>
<item position="22">
 Силердин үстүңөргө жети асманды жараттык. Жаратууда Биз бейкапар болбодук.
</item>
<item position="22">
 Биз асмандан өлчөм менен жаан жаадырып, аны жерге жайгаштырабыз. Биз аны токтотуп да койо алабыз.
</item>
<item position="22">
 Биз аны менен силердин курма, жүзүм багыңарды өстүрөбүз, буларда силер үчүн көптөгөн жемиштер бар, андан жейсиңер.
</item>
<item position="22">
 Тур тоосуна дарак өстүрдүк. Андан жегендер үчүн май жана татымал өсөт.
</item>
<item position="22">
 Акыйкатта, малдарда силер үчүн үлгүлөр бар. Алардын ичиндегини ичиребиз. Аларда силер үчүн көп пайда бар, алардан азыктанасыңар.
</item>
<item position="22">
 Аларда жана кемелерде жүрөсүңөр.
</item>
<item position="22">
 Биз Нухту анын коомуна жөнөттүк. Ал: "Эй, элим! Аллахка сыйынгыла, андан башка кудай жок. Эми коркпойсуңарбы?" – деди.
</item>
<item position="22">
 Анын коомунун жетекчилери болгон каапырлар: "Бул силерге эле окшогон киши. Ал силердин үстүңөрдөн үстөмдүккө жетүүнү каалоодо. Эгер Аллах кааласа, периштелерди жөнөтөөр эле. Бул өңдүүнү биз ата-бабаларыбыздан уккан жок элек.
</item>
<item position="22">
 Бул акылы айный түшкөн бир киши. Бир аз убакытка чейин күтө тургула", – дешти.
</item>
<item position="22">
 Ал: "Эгем! Мага жардам кыл! Алар мени жалганга чыгарышты" – деди.
</item>
<item position="22">
 Ага Биз кабар бердик: "Биздин көзөмөлүбүз жана кабарлообуз менен кеме жаса. Биздин буйругубуз келип, тандыр кайнап, суу атылганда, ар бир жыныстагы (айбандардан) жуптарды жана үй-бүлөңдү, өздөрүнө каршы буйрук өткөндөрдөн башкаларды алып, кемеге түш. Жана Менден заалым болгондор үчүн (кечирүүнү) суранба, анткени алар сууга чөктүрүлөт."
</item>
<item position="22">
 Сен жана сени менен бирге болгондор кемеге жайгашкан кезде: Аллахка мактоо! Ал Бизди заалым коомдон куткарды" – деп айт.
</item>
<item position="22">
 Эгем! Мени кут даарыган – жакшы жайга түшүр, сен жай берүүчүлөрдүн эң мыктысысың! – дегин.
</item>
<item position="22">
 Акыйкатта, мында белгилер бар. Чындыгында, Биз сынаган элек (Нухтун коомун).
</item>
<item position="22">
 Алардан соң Биз башка бир коомду жараттык.
</item>
<item position="22">
 Аларга өздөрүнөн пайгамбар жөнөттүк: "Аллахка сыйынгыла! Силерге Андан башка кудай жок. Эми сактанбайсыңарбы?"
</item>
<item position="22">
 Акыретти жалганга чыгарышкан, Биз аларга бул дүйнө менен ырахаттана турууну берген, каапырлардан болгон коомдун ичиндеги башчылары айтышты: "Бул жөн эле силерге окшогон киши, ал силер жегениңерди жейт, ичкениңерди ичет;
</item>
<item position="22">
 эгер силер өзүңөргө окшогон кишиге баш ийсеңер, албетте зыйан тартасыңар;
</item>
<item position="22">
 ал силер өлүп топурак менен сөөк болгондон кийин (кайра тирилип) чыгарыңарды чын эле убада кылабы?
</item>
<item position="22">
 Силерге убада кылынгандар узаак, узаак!
</item>
<item position="22">
 Бул дүйнө гана бар. Биз өлөбүз жана жашайбыз, бирок биз кайрадан тирилбейбиз.
</item>
<item position="22">
 Ал жөн эле киши. Ал Аллахка жалган жалаа жаап жатат, биз ага ишенбейбиз".
</item>
<item position="22">
 Ал: "Эгем! Мага жардам кыл. Алар мени жалганчы кылышты", – деди.
</item>
<item position="22">
 Ал: "Жакын арада алар өкүнүүчүлөрдөн болушат", – деди.
</item>
<item position="22">
 Аларга акыйкаттык менен катуу чыккан үн жетти. Аларды таштандыдай кылдык. Заалым коомго кыйроо жетсин!
</item>
<item position="22">
 Андан соң Биз башка муунду жараттык.
</item>
<item position="22">
 Эч бир коом белгиленген мөөнөттөн ашып да же андан кечигип да калбайт.
</item>
<item position="22">
 Андан соң пайгамбарларыбызды биринин артынан бирин жөнөттүк. Ал коомго алардын пайгамбарлары ар жолу келген сайын, аларды жалганга чыгарышты. Биз биринин артынан башкасын ойрондоп, аларга үлгү-насаат кылдык. Ишенбеген коомго узактык болсун!
</item>
<item position="22">
 Андан соң Биз Мусаны, анын бир тууганы Харунду Биздин айкын далилдерибиз менен жөнөттүк.
</item>
<item position="22">
 Фараонго жана анын жан-жөкөрлөрүнө, алар текеберленишти. Алар бой көтөргөн коом эле.
</item>
<item position="22">
 Алар: "Эли бизге кул болгон, өзүбүзгө окшогон эки кишиге чын эле баш ийебизби?
</item>
<item position="22">
 Алар ал экөөнү жалганга чыгарышты жана кыйрагандардан болушту.
</item>
<item position="22">
 Биз Мусага Китеп бердик. "Мүмкүн алар туура жолго түшөөр",
</item>
<item position="22">
 Биз Марйамдын уулун жана анын энесин белги кылдык жана аларга тегиз дөңсөөдөн булактуу жай бердик.
</item>
<item position="22">
 Эй, элчилер! Адалдарды гана ичип-жегиле жана жакшылык иштерди кылгыла! Акыйкатта, Мен силердин эмне кылганыңарды жакшы билүүчүмүн.
</item>
<item position="22">
 Чындыгында, силердин үммөтүңөр бир эле эл. Мен силердин Эгеңермин. Менден корккула!
</item>
<item position="22">
 Алар өздөрүнүн бир динин түрдүү топторго ажыратып алышты. Ар бир топ өздөрүндөгүгө гана кубанууда.
</item>
<item position="22">
 Аларды өздөрүнүн адашуусунда бир нече мөөнөт калтыра тур.
</item>
<item position="22">
 Ырас эле алар ойлошобу: Аларды Биз байлык жана уулдар менен колдоп,
</item>
<item position="22">
 жакшылыктар менен сыйлаганы жатыптырбызбы? (Жок!) Балким алар сезишпейт.
</item>
<item position="22">
 Акыйкатта, Эгесинин алдында коркунучтан калтырагандар,
</item>
<item position="22">
 алар Эгесинин айаттарына ишенишет,
</item>
<item position="22">
 алар Эгесине шерик кошушпайт,
</item>
<item position="22">
 алар берилүүгө тийишин беришет. Эгесине кайтып баруудан жүрөктөрү калтырайт,
</item>
<item position="22">
 алар жакшылыктарга умтулууда башкалардан озуп кетүүнү каалашат.
</item>
<item position="22">
 Биз инсанга анын алы жеткенди гана жүктөйбүз, Бизде акыйкатты гана сүйлөгөн Китеп бар жана аларга адилетсиздик кылынбайт.
</item>
<item position="22">
 Бул тууралуу алардын жүрөктөрү караңгылыкта. Алардын мындан башка да жасап жаткан (күнөөлүү) иштери бар.
</item>
<item position="22">
 Биз алардын байларын жазага тартсак, алар жардам сурап зарлашат.
</item>
<item position="22">
 Бүгүн зарлабагыла. Чындыгында силерге Бизден жардам жок.
</item>
<item position="22">
 Менин айаттарым силерге жеткирилген. А силер кетенчиктеп,
</item>
<item position="22">
 менменсинип, түнү бойу (сандырактап) сүйлөшкөн абалда таштап койосуңар.
</item>
<item position="22">
 Алар бул сөзгө (Куранга) ой чаптырышпайбы? Же аларга оболку ата-бабаларына келбеген нерсе келдиби?
</item>
<item position="22">
 Же алар өз пайгамбарын тааныбай, аны артка кайтара башташтыбы?
</item>
<item position="22">
 Же алар: "Аны жинди" – дешеби? (Жок!) Ал чындык менен келген, бирок алардын көбү чындыкты жек көрүшөт.
</item>
<item position="22">
 Эгерде чындык алардын каалоолоруна ээрчисе, албетте, асмандар менен жерлер жана алардагылар бузулуп кетээр эле. (Жок!) Аларга Биз эскертме бердик. Бирок алар андан баш тартышууда.
</item>
<item position="22">
 Сен алардан акы сурадыңбы? Эгеңдин акысы мыкты. Ал ырыскы берүүчүлөрдүн эң жакшысы.
</item>
<item position="22">
 Албетте, сен аларды туура жолго чакырасың.
</item>
<item position="22">
 Акыйкатта, каапырлар акырет жашоосуна ишенбей, жолдон тайууда.
</item>
<item position="22">
 Эгерде Биз аларга ырайымдуулук кылып, аларды кырсыктан куткарсак, алар өз адашууларын улантып, сокур түрдө кете беришээр эле.
</item>
<item position="22">
 Биз аларды жазаладык. Бирок алар өздөрүнүн Эгесине баш ийишпеди жана Андан суранышпады.
</item>
<item position="22">
 Биз аларга катуу азаптын эшигин ачканыбызда, алар үмүтсүздүккө кабылышты.
</item>
<item position="22">
 Ал силер үчүн кулак, көз жана жүрөктү жараткан. Силер аз шүгүр кыласыңар!
</item>
<item position="22">
 Ал силерди жер жүзүнө тараткан жана силер Ага карай чогуласыңар.
</item>
<item position="22">
 Ал тирилтет жана өлтүрөт, түндүн жана күндүздүн алмашуусу Ага таандык. Эмнеликтен акыл калчабайсыңар?
</item>
<item position="22">
 Балким, алар мурунку элдер айтканды эле айтышат.
</item>
<item position="22">
 Алар айтышат: "Биз өлүп, топурак жана сөөк болгонубузда, чын эле кайта тирилебизби?
</item>
<item position="22">
 Бизге жана биздин ата-бабаларыбызга бул небак убада кылынган. Бул байыркылардын гана жомогу".
</item>
<item position="22">
 Эгер силер билсеңер, Жер менен анын үстүндөгүлөр кимге таандык? – дегин.
</item>
<item position="22">
 Алар: "Аллахка", – дешет. "Анда эмнеге эстебейсиңер?" – дегин.
</item>
<item position="22">
 Жети асмандын жана Улуу Арштын Эгеси ким? – деп сура.
</item>
<item position="22">
 Алар: "Аллах", – дешет. "Анда да коркпойсуңарбы?" – дегин.
</item>
<item position="22">
 Эгер силер билсеңер, бардык нерселердин үстүнөн бийлик кимде? Ал өзү коргоочу болуп, ага эч ким коргоочу боло албаган ким? – дегин.
</item>
<item position="22">
 Алар: "Аллах", – дешет. "Анда эмнеге алдандыңар?" – дегин.
</item>
<item position="22">
 Ооба, Биз аларга чындыкты алып келдик. А алар болсо жалганга чыгарышууда.
</item>
<item position="22">
 Аллах Өзүнө уул алган эмес. Аны менен бирге (башка) кудай болгон эмес. Эгер андай болбосо, ар бир кудай өз жараткандарын алып кетээр эле жана бир-биринин үстүнөн чоңдук кылат эле. Аллах алар сыпаттап жаткан нерселерден аруу, таза.
</item>
<item position="22">
 (Ал) кайыпты да, ачыкты да билип турат. Ал алар шерик кошуп жаткан шериктерден бийик.
</item>
<item position="22">
 Эгем! Эгер зарыл болсо, Сен аларга убада кылынгандарды мага көргөзсөң, – дегин.
</item>
<item position="22">
 Оо Эгем! Мени заалым коомдун арасында калтыра көрбө!
</item>
<item position="22">
 Акыйкатта, Биз сага, аларга убада кылынгандарды көргөзүүгө кудуреттүүбүз.
</item>
<item position="22">
 Жамандыкты жакшылык менен артка кайтар. Алардын Биз сыпаттап жаткан нерселерин жакшы билебиз.
</item>
<item position="22">
 Эгем! Шайтандардын азгырыктарынан коргоону биз Сенден издейбиз, – дегин.
</item>
<item position="22">
 Алардын мени ороп калуусунан, Эгем өзүң менен сактанам.
</item>
<item position="23">
 Алардын бирине өлүм келген кезде, ал: "Оо, Эгем! Мени артка кайтара көр!" – деп айтат.
</item>
<item position="23">
 Мүмкүн, мен калтырган дүйнөдө жакшылыктарды иштермин. Жок! Бул өзү айтып келген эле сөз. Алардын артында алар тирилчү күнгө чейин тосмо бар.
</item>
<item position="23">
 Качан сурнай үнү жаңырган күнү, алардын ортосунда тууганчылыктар унутулат жана бир-биринен сурай алышпайт.
</item>
<item position="23">
 Кимдин таразасы оор болсо, алар ийгиликке жетүүчүлөр.
</item>
<item position="23">
 Кимдин таразасы жеңил болсо, алар өздөрүнө өздөрү зыйан кылгандар. Алар тозокто түбөлүккө калышат.
</item>
<item position="23">
 От алардын беттерин күйгүзөт жана анда эриндери түрүлүп (кейпи кетет).
</item>
<item position="23">
 Менин айаттарым окулганда силер аны жалганга чыгарбадыңар беле? (делинет).
</item>
<item position="23">
 Алар айтышат: "Эгебиз! Биздин бактысыздыгыбыз үстөмдүк кылып, адашкан эл болдук.
</item>
<item position="23">
 Эгебиз! Бизди бул жерден чыгар. Эгер биз кайрадан күнөө кылсак, анда биз заалымдардан болобуз".
</item>
<item position="23">
 Ал: Ошол жакта алыс болгула! Мага сүйлөбөгүлө!
</item>
<item position="23">
 Менин пенделеримдин бир бөлүгү: "Эгебиз! Биз ишенебиз, биздин күнөөлөрдү кечир! Бизди мээримиңе бөлө. Сен мээримге бөлөөчүлөрдүн эң мыктысысың", – дегендер эле.
</item>
<item position="23">
 Силер аларды шылдыңга алдыңар. А түгүл аныңар Мени эстөөнү такыр унуттурду.
</item>
<item position="23">
 Бүгүн Мен аларды сабыр кылганы үчүн сыйладым, алар ийгиликке жеткендерден болушту.
</item>
<item position="23">
 Аллах: "Силер жерде канча убакыт болдуңар?" – деп сурайт.
</item>
<item position="23">
 Алар: "Биз бир күн, же жарым күндөй эле болдук. Бирок, эсептеп жүргөндөрдөн сурагыла", – дешет.
</item>
<item position="23">
 Ал айтат: "Эгер билсеңер, силер аз эле убакыт болдуңар,
</item>
<item position="23">
 Биз силерди жөн эле (ойноп) жаратып, силер Бизге кайра кайтпайбыз", – деп ойлодуңарбы?
</item>
<item position="23">
 Аллах бардык нерселерден жогору турган Акыйкат, Өкүмдар. Андан башка кудай жок. Ал Улуу Арштын Эгеси!
</item>
<item position="23">
 Ким эч кандай далили жок кудайларга Аллах менен бирге табынса, анын эсеп-кысабы Эгесинин алдында. Каапырлар ийгиликке жете алышпайт.
</item>
<item position="23">
 Эгем! Мени кечир жана ырайымыңа бөлө! Сен мээримдүүлөрдүн эң жакшысысың, – дегин.
</item>
<item position="23">
 Бул сүрөнү түшүрдүк да, анын өкүмдөрүн (аткарууну) парз кылдык. Насаат алышыңар үчүн мында ачык-айкын айаттарды түшүрдүк.
</item>
<item position="23">
 Айагы суйук айал менен айагы суйук эркектин ар бирине жүз балак ургула. Эгер Аллахка жана акырет күнүнө ишенсеңер, анда аларга жумшактык кылбагыла. Албетте, экөөсүнүн жазасына момундардын бир тобу күбө болсун (көрүп турсун).
</item>
<item position="23">
 Айагы суйук эркек – айагы суйук айал менен, же болбосо мушрик айал менен үйлөнүшү керек. Айагы суйук айал да, айагы суйук эркек, же болбосо мушрик эркек менен гана баш кошот. Бул момундарга арам кылынды.
</item>
<item position="23">
 Таза айалдарга «айагы суйуктук кылды» деп жалган жалаа жапкандар эгер төрт (адамдан турган) күбө келтире албаса, анда алардан сексен балак алынсын. Мындан соң алардын күбөлүктөрүн эч качан кабыл албагыла. Мына ушулар –бузукулар.
</item>
<item position="23">
 Бирок андан кийин тообо кылып, түзөлгөндөргө Аллах –Кечиримдүү, Мээримдүү!
</item>
<item position="23">
 Өз жубайларына «айагы суйуктук кылды», – деп жалаа жаап, өздөрүнөн башка эч бир далилдери, (күбөлөрү) болбогондордун ар биринин күбөлүгү – чын айтып жаткандары тууралуу төрт жолу Аллахтын аты менен карганат.
</item>
<item position="23">
 Бешинчи жолкусунда (эркек): «Эгер жалган айтуучулардан болсом, мага Аллахтын каргышы тийсин!», (дейт).
</item>
<item position="23">
 Күйөөсүнүн жалган жалаа жаап жатканы жөнүндө айалы да төрт ирет Аллахтын аты менен ант ичип, өзүнөн жазаны кетире алат.
</item>
<item position="23">
 Бешинчи жолкусунда айал: «Эгер анын айткандары чын болсо мага Аллахтын каары тийсин!», (дейт).
</item>
<item position="23">
 Эгер силерге Аллахтын кең пейилдиги жана ырайымы болбогондо… (эмне деген гана азапты тартпайт элеңер!). Чындыгында, Аллах – тооболорду кабыл кылуучу, Даанышман.
</item>
<item position="23">
 Чындыгында, силердин ичиңерден жалган айткан топтун сөзүн (өзүңө келген) жамандык катары түшүнбөгүлө. Тескерисинче, ал силер үчүн жакшылык (болуп саналат). Алардын ар бири күнөөгө ээ болду. Алардын башчылык кылган чоңуна зор азап бар.
</item>
<item position="23">
 Эгер аны укканыңарда момун эркек менен момун айалдар дилдеринде жакшылыкты гана ойлоп: «Бул даана жалаа»,– деген болсо (өздөрүнө жакшы болор эле).
</item>
<item position="23">
 Алар ага төрт күбө келтириши керек болчу. Албетте, алар күбө (далил) келтирише алган жок. Мына ушулар – Аллахтын алдында жалганчы болгондор.
</item>
<item position="23">
 Эгер силерге бул дүйнө менен акыретте Аллахтын жакшылыгы, ырайымдулугу болбогондо, албетте, жалган жалаа жапканыңардын айынан зор азапка дуушар болмоксуңар.
</item>
<item position="23">
 Ошол убакта өзүңөр билбеген нерсени (жалааны) оозеки жайылтып, ага жеңил карадыңар. Ал (жалаа), чындыгында, Аллахтын алдында чоң күнөө.
</item>
<item position="23">
 Аны угуп жаткан кезде: «Мындайды биздин айтуубузга болбойт. Оо, Аллах, Сени аруулайбыз. Бул – чоң жалаа»,– дебедиңер беле?!
</item>
<item position="23">
 Эгер момун болсоңор, анда Аллах мындайды эч качан кайталабашыңарды эскертет.
</item>
<item position="23">
 Аллах силерге айаттарын ачык байан кылууда. Анткени, Аллах – Билүүчү, Даанышман!
</item>
<item position="23">
 Ырасында, ушундай момундардын ичинде чагымчылык, жалаа таркалуусун жактыргандарга дүйнөдө жана акыретте оорутуучу азап бар. Аллах – билет, силер – билбейсиңер!
</item>
<item position="23">
 Эгер силерге Аллахтын жакшылыгы, ырайымдуулугу болбогондо… (кандай гана катуу жазаланмаксыңар). Чындыгында, Аллах – Боорукер, Мээримдүү!
</item>
<item position="23">
 Эй, момундар! Шайтандын жолу менен жүрбөгүлө! Ким шайтандын жолу менен жүрсө, ал шайтан, албетте, уйатсыздык жана тыйуу салынган иштерге буйруйт. Эгер силерге Аллахтын жакшылыгы, мээрими болбогондо, эч бириңер, эч качан (күнөөдөн) тазалана албайт элеңер. Бирок, Аллах Өзү каалаган пендесин (күнөөдөн) тазалайт. Аллах – бардык нерсени Угуучу, Билүүчү!
</item>
<item position="23">
 Силерден кеңчилик, молчулукка ээ болгондор, (өзүнүн) жакындарына, карып-мискиндерге, Аллах жолунда көчкөндөргө Аллах жолунда бербөөгө ант ичпесин. Кечиришкиле жана элдешкиле. Аллахтын силерди кечиришин каалабайсыңарбы?! Аллах – Кечиримдүү, Боорукер!
</item>
<item position="23">
 Акыйкатта, абийирдүү, ак ниеттүү момун айалдарга жалаа жапкандар – бул дүйнөдө да, акыретте да, каргышка калышат. Албетте, алар үчүн чоң азап бар.
</item>
<item position="23">
 Кыйамат Күнү аларга тилдери, колдору, буттары эмне иш кылгандарына күбө болушат.
</item>
<item position="23">
 Ошол Күнү Аллах аларга ылайыктуу жазасын толук берет. Анткени алар Аллахтын (бар экени) ачык Акыйкат экенин билишет.
</item>
<item position="23">
 Бузулган айалдар – бузулган эркектерге; Бузулган эркектер – бузулган айалдарга. Таза айалдар – таза эркектерге; таза эркектер – таза айалдарга ылайык. Булар, алардын айткандарынан ак. Алар үчүн кечирим жана улуу ырыскы бар.
</item>
<item position="23">
 Эй, момундар! Өз үйлөрүңөрдөн башка үйлөргө уруксат алмайынча жана үй ээсине салам бермейинче кирбегиле. Бул – силер үчүн жакшы. Мүмкүн эсиңерге келээрсиңер.
</item>
<item position="23">
 Эгер үйдө эч ким жок болсо, (кирүүңөргө) уруксат берилмейинче кирбегиле. Эгер силерге: "Кайткыла", – делсе, анда кайткыла. Бул силер үчүн жакшыраак. Аллах эмне кылганыңарды жакшы Билүүчү!
</item>
<item position="23">
 Ичинде жашоого болбой турган, буйумдарыңар сакталган үйгө уруксатсыз кирүүдө силерге такыр күнөө болбойт. Аллах – ачык жасаганыңарды да, жашыруун кылганыңарды да Билүүчү!
</item>
<item position="23">
 (Эй, Мухаммед!) Момундарга айткын: "(Ар кайсыл айалдарды карай берүүдөн) көздөрүн сакташсын жана уйаттуу жерлерин (айагы суйуктук кылуудан) сактасын. Бул – алардын өздөрү үчүн абдан жакшы. Чындыгында, Аллах эмне жасагандарынан Кабардар!
</item>
<item position="23">
 Момун айалдарга айт: "(Ар кайсыл эркекти кароодон) көздөрүн сакташсын жана уйаттуу жерлерин (айагы суйуктук кылуудан) сакташсын. Сулуулуктарын көрсөтпөсүн, көрүнүп тургандан башкасын. Жоолуктарын көкүрөктөрүнө чейин жаба салынышсын. Сулуулугун көрсөтүшпөсүн. Бирок, өз күйөөсүнө, аталарына, кайын аталарына, өз уулдарына, өгөй уулдарына, (бир тууган) ага-инилерине, алардын уулдарына, эже-сиңдилеринин уулдарына, мусулман айалдарга, кол алдындагы күңдөргө, айалга муктаждыгы (кумардануусу) болбогон кызматкерлерге, же болбосо айалдардын уйаттуу жерлерин билбеген наристелерге көрсөтсө болот. Анан да, көмүскө кооздуктарын башкаларга көрсөтүү үчүн буттарын жерге катуу уруп жүрүшпөсүн. Эй, момундар! Баарыңар Аллахка гана тообо кылгыла! Балким (азаптан) кутулаарсыңар.
</item>
<item position="23">
 Араңардагы бойдокторду, кол алдыңардагы кул-күңдөрдүн такыбаларын, дурустарын үйлөндүргүлө. Ал тургай алар кедей-жакыр болсо да. (Анткени) аларды Аллах Өз берешендиги менен байытат. Аллах – Берешен, Билүүчү!
</item>
<item position="23">
 үйлөнө албагандар, Аллах Өз берешендиги менен байытканга чейин жаман жолдон сактансын. Кол алдыңардагылардын (күңдөрдүн ичинен) кимиси боштондукту кааласа, алардын жакшы адам экенин билсеңер, боштондук бергиле. Андан сырткары силерге Аллах берген мал-мүлктөн аларга да бергиле. Өздөрү абийирдүү болууну каалаган күңдөрүңөрдү дүйнө тиричилигиңердин пайдасы үчүн жамандыкка зордобогула. Ким аларды (жамандыкка) аргасыз кылса, анда ал аргасыз кылгандан кийин деле... Аллах –Кечиримдүү, Боорукер.
</item>
<item position="23">
 Акыйкатта, силерге айкын айаттарды, силерден мурунку өткөндөрдөн өрнөктөрдү жана такыбалар үчүн насааттарды түшүрдүк.
</item>
<item position="23">
 Аллах – асмандар менен жердин нуру! Анын нурунун мисалы – ичинде нуру бар шамдан сыйактуу. Нур айнектин ичинде (жайгашкан). Ал айнек бермет жылдызындай. Ал Чыгышта да, Батышта да жок, кут даарыган зайтун менен тамызылат. От тийбестен күйгөн анын майы абдан жарык нур чачат. Ошентип, нур үстүндө нур... Аллах Өзү каалаган адамды нурга бөлөйт. Аллах адамдарга ушинтип мисал келтирет. Аллах – бардык нерсени Билүүчү!
</item>
<item position="23">
 (Бул нур) Аллах кадырлаган, ичинде Өз ысымынын (ар дайым) аталып турушун буйруган үйлөрдө гана болот. Анда Аны эртели-кеч аруулашат.
</item>
<item position="23">
 (Ал үйлөрдө) Аллахты эстөөдөн, намазды окуудан, зекет берүүдөн аларды соода-сатык да тосо албай турган адамдар бар. Алар жүрөктөр менен көздөр калтырай турган Күндөн коркушат.
</item>
<item position="23">
 Ошондуктан Аллах аларга өздөрү жасаган (жакшылык) иштеринин сыйлыгын, Өз жакшылыгынан ашыгы менен берет. Аллах – каалаган пендесин эсепсиз ырыскыга бөлөйт.
</item>
<item position="23">
 (Аллахка) каршы болгондордун иштери чөлдөгү закым сыйактуу. Чөлдө бараткан адам аны суу деп ойлойт. Акыры ага жеткен кезде болсо эч нерсе таба албай, дал алдынан Аллахты (гана) табат. Ал анын эсебин толук алат. Аллахтын эсеби абдан тез!
</item>
<item position="23">
 Же алардын мисалы: Түбү терең деңиздеги караңгылык сыйактуу. Толкун үстүндө толкун (уйулгуп), анын үстүнөн булут каптаган, бири-биринин үстүнөн чүмкөгөн караңгылыктар. Адам колун чыгарса, аны көрө алышпайт. Аллах жарык бербеген адамда жарык болбойт.
</item>
<item position="23">
 Асмандар менен жердеги ар бир заттын, а түгүл катар-катар учкан куштардын да Аллахты аруулаганын көрбөйсүңбү? (Алардын) баары өздөрүнө таандык намаздарын жана тасбихтерин билишет. Аллах – алардын эмне жасап жатышканын Билүүчү!
</item>
<item position="23">
 Асмандар менен жердин казынасы – Аллахка гана таандык. Анан да, (алардын) кайта турган жагы да – Аллах тарап.
</item>
<item position="23">
 Карабайсыңбы: Чындыгында, Аллах булуттарды айдайт да, анан алардын ортолорун бириктирип, аларды кабат-кабат кылат. Ошондо булуттун араларынан жамгыр төгүлгөнүн көрөсүң. Асмандан ичинде мөндүрү бар (булутту) тоолордон түшүрөт да, ал аркылуу каалаган пендесине апаат алып келип, каалаганынан буруп кетет. (Көрбөйсүңбү:) Чагылгандын жаркылдагы көздөрдү алып кете жаздаганын!
</item>
<item position="23">
 Аллах – күндүз менен түндү алмаштырат. Акыйкатта, мында акылы тунук адамдар үчүн, албетте, далилдер бар.
</item>
<item position="24">
 Аллах ар бир жандыкты суудан жаратты. Алардын айрымдары боору менен жылат, айрымдары эки буттап басат жана кай бирлери төрт айактап жүрөт. Аллах – Өзү каалагандай жаратат. Акыйкатта, Аллах – баардык нерсеге Кудуреттүү!
</item>
<item position="24">
 Чындыгында, ачык-айрым байан кылуучу айаттарды түшүрдүк. Ошентип, Аллах – Өзү каалаганын туура жолго салат.
</item>
<item position="24">
 Алар: "Аллах менен Анын пайгамбарына ыйман келтирдик да, мойун сундук",– дешип, кийин кайра алардын бир бөлүгү жолдон тайат. Мына ошолор (чындап) ыйман келтирбегендер.
</item>
<item position="24">
 Алардын араларында өкүм чыгаруу үчүн Аллахка жана Анын пайгамбарына чакырылган кезде, алардын бир бөлүгү андан баш тартышат.
</item>
<item position="24">
 Эгер аларга бир тиешеси боло турган болсо, ага шашылып келишет.
</item>
<item position="24">
 (Эмне) алардын жүрөктөрүндө дарты барбы? Болбосо күдүктөнө турган эмне бар? Же аларга Аллах менен Анын пайгамбары адилетсиздик кылат деп коркушабы? Андай эмес! Алар өздөрү заалым.
</item>
<item position="24">
 Чындыгында, момундардын араларында өкүм берүү үчүн Аллахка жана Анын элчисине чакырылганда, алардын сөзү: "Уктук, мойун сундук",– деген (гана) сөз болот. Ошолор – ийгиликке жетүүчүлөр.
</item>
<item position="24">
 Кимде-ким Аллах менен Анын пайгамбарына баш ийсе, ошентип, Аллахдан коркуп, такыба болсо, мына ошолор –жеңишке жеткендер.
</item>
<item position="24">
 (Эй, Мухаммед! Мунафыктар): "Эгер буйрук берсең, албетте, (согушка) чыгабыз", –деп Аллахтын аты менен ант ичишет. Аларга: "Ант ичпей эле койгула! (Канчалык) мойун сунганыңар маалым. Чындыгында, Аллах эмне жасап жатканаңарды жакшы Билүүчү!", – деп айткын.
</item>
<item position="24">
 (Аларга): "Аллах менен Анын пайгамбарына мойун сунгула!", – деп айт. Эгер мойун сунуудан баш тартсаңар, чындыгында, пайгамбар өзүнө жүктөлгөнгө, а силер өзүңөргө жүктөлгөндөргө гана (жооп берүүгө) милдеттүүсүңөр. Ал эми пайгамбарга мойун сунсаңар, анда туура жолду табасыңар. Ошентип, ачык-айрым кылып силерге жеткирүү гана пайгамбарга милдет.
</item>
<item position="24">
 Аллах силердин араңардан ыйман келтирип, жакшы иштерди жасагандарга, өздөрүнөн мурунку элдерди орун басар кылгандай эле жер жүзүндө силерди да (Өзүнө) орунбасар кылууну убада кылды. Ошентип, алар үчүн (Аллах) Өзү ыраазы болгон динин бекем орнотуп, аларга коркунучтан кийин бейпилдикти алмаштырып берди. (Анткени) алар Мага сыйынышат; Мага эч кимди (жана эч нерсени) шерик кыллышпайт. Ким мына ушундан кийин (Аллахка) каршы чыкса, мына ошолор – бузукулар.
</item>
<item position="24">
 Намазды толук аткарып, зекет бергиле жана пайгамбарга мойун сунгула. Ошондо мээримге бөлөнөсүңөр.
</item>
<item position="24">
 Ошентип, (Аллахка) каршы чыккандар; "жер жүзүндө бизди алсыратты", – деп ойлобо! Алардын (бараар) жайы – Тозок. (Ал) кандай жаман жай!
</item>
<item position="24">
 Эй момундар! Кол алдыңардагы кул-күңдөрүңөр жана али бой жете элек балдарыңар, үч мезгилде (бөлмөңөргө) уруксат сурап киришсин: Таң намазынын алдында, чак түштө кийимиңерди (чечип) койгон учурда жана куптан намазынан кийин. Силер үчүн мына ушул үч мезгил уйала турган убакыт. Булардан кийин силерге да, аларга да айып эмес. Анткени силер бири-бириңерге кирип-чыгып турушуңар керек. Аллах силерге Өз айаттарын ушундай (ачык) байан кылат. Аллах – Билүүчү, Даанышман!
</item>
<item position="24">
 Эр жеткен балдарыңар, мурункулар уруксат сурап киргендей эле (уктоочу бөлмөңөргө) уруксат сурап киришсин. Аллах (Өз) айаттарын силерге ушинтип айкын байан кылат. Аллах – толук Билүүчү, Даанышман!
</item>
<item position="24">
 Никелешүүдөн күдөр үзүп, үйдө олтурган кемпирлер сулуулугун көрсөтпөстөн, сырт кийимдерин чечип олтуруусу – айып эмес. Эгер мындан да сактанса, алар үчүн ого бетер жакшы. Аллах – баарыдан толук Кабардар, бардык нерсени Билүүчү!
</item>
<item position="24">
 (Силер менен бир үйдө тамак жеген) сокурга күнөө жок, аксакка күнөө жок, оорулууга күнөө жок. Ошентип, силерге өз үйлөрүңөрдөн (айалдарыңардын, балдарыңардын), аталарыңардын үйлөрүнөн, энеңердин үйлөрүнөн, ага-инилериңердин үйлөрүнөн, эже-карындаштарыңардын үйлөрүнөн, же аталарыңар менен бир тууган алагарыңардын үйлөрүнөн, аталарыңар менен бир тууган эжелериңердин үйлөрүнөн, бир тууган тайакелериңердин үйлөрүнөн, бир тууган тайэжелериңердин үйлөрүнөн, же силер ачкычтарына ээ болгон досторуңардын үйлөрүнөн тамак жесеңер айып жок. Аталгандар менен чогуу тамактансаңар да, бөлөк-бөлөк тамактансаңар да күнөө болбойт. үйлөргө кирген кезде өзүңөргө Аллах тараптан мыкты берекелердин түшүрүлүшүн тилеп, салам айтып киргиле. Ушинтип, Аллах силерге (Өз) айаттарын ачык-айкын байан кылат. Балким, акыл калчаарсыңар...
</item>
<item position="24">
 Акыйкатта, момундар – Аллахка, Анын пайгамбарына ыйман келтиришип, эгер алар пайгамбар менен бирге бир жыйналышта болушса, пайгамбардан уруксат алмайынча кетишпейт. Ырасында, сенден уруксат сурагандар – мына ошолор Аллахка, пайгамбарга ыйман келтиргендер. Алар кээ бир жумуштары үчүн уруксат сурашса, каалаганыңа уруксат бер жана алар үчүн Аллахдан кечирим сура. Чындыгында, Аллах – Кечиримдүү, Мээримдүү!
</item>
<item position="24">
 Пайгамбардын чакырыгын өз ара бири-бириңердин чакырыгыңарга окшотпогула. Акыйкатта, Аллах силердин араңардагы жашырынып, билгизбей чыгып кетүүчүлөрдү билет. Андыктан, Анын буйругуна каршы чыккандар өздөрүнө (Аллахдан) бир апаат келеринен, же болбосо жан чыдагыс азап келеринен сактанышсын.
</item>
<item position="24">
 Эсиңерде болсун: Асмандар менен жердеги нерселер – Аллахтыкы! Чындыгында, Ал силердин кандай абалда экениңерди (ар дайым) билип турат. Ошондуктан, Ал Өз тарабына кайткан күнү, алар эмне иш кылгандарынан кабар берет. Аллах – бардык нерселерди Билүүчү!
</item>
<item position="24">
 Ааламдарга эскертүү болсун үчүн Өзүнүн пендесине Фурканды жөнөткөн – улук болду.
</item>
<item position="24">
 Асмандар менен жердин мүлкү Ага гана таандык, Ал өзүнө бала алган жок жана Анын бийлигинде шериктер да болгон эмес. Ал бардык нерселерди жараткан жана белгилеп-өлчөп койгон.*
</item>
<item position="24">
 Алар эч нерсени жарата албаган, өздөрү жаратылган кудайларды Анын ордуна кудай кылып алышкан. Алар өздөрү үчүн зыйан да, пайда да келтире алышпайт жана алар өлүмгө да, жашоого да жана өлгөндөн кийин кайра тирилтүүгө да эч ээлик кыла алышпайт.
</item>
<item position="24">
 Каапырлар: "Бул өзү ойлоп тапкан гана жалган. Ага башка кишилердин тобу да жардамдашты" - дешет. Албетте, (булар ушинтип) зулум жана жалганга кабылышты.
</item>
<item position="24">
 Алар: "Оболкулардын гана жомогу. Ал аларды өзү үчүн жазууну суранган жана аларды эртең менен жана кечинде окуйт" - дешти.
</item>
<item position="24">
 Аны асмандардын жана жердин сырларын Билүүчү түшүргөн. Ал чындыгында Кечирүүчү, Мээрбан - дегин.
</item>
<item position="24">
 Алар: "Бул эмне деген пайгамбар? Ал тамак жейт жана базарда жүрөт. Ага аны менен бирге насаат кыла турган периште жиберилбеди бекен?!.
</item>
<item position="24">
 Же ага бир кенч жөнөтүлсөчү? Же анда (өзү гана) жей турган бак болсочу?" – дешет. Адашкандар: "Силер болгону сыйкырланган кишини гана ээрчийсиңер" – деп айтышат.
</item>
<item position="24">
 Карап көрчү! Алар сен жөнүндө кандай гана мисалдарды келтиришпеди. Алар жолдон адашты. Жолго чамалары да жетпейт.
</item>
<item position="24">
 Ага улуктук болсун! Эгер кааласа сага андан да мыктыны: алдынан өзөн-дарыйалар агып турган бактарды жана сарайларды жасаар эле.
</item>
<item position="24">
 Балким, алар Кыйамат күнүн жалганга чыгарышат. А Биз Кыйаматка ишенбегендерге отту дайардап койдук.
</item>
<item position="24">
 Алар аны алыс жайдан көрүшкөндө албууттанганын жана катуу үндү угушат.
</item>
<item position="24">
 Алар кишенделген абалда андагы тар жайга ташталганда (өздөрүнө) өлүмдү тиленишет.
</item>
<item position="24">
 Бүгүн силер өзүңөргө кыйроону бир эле эмес, көп ирет чакыргыла (- делинет).
</item>
<item position="24">
 Силерге ушул жакшыбы же такыбаларга убада кылынган түбөлүк бейиш жакшыбы? (Бейиш) аларга сыйлык жана кайтуучу жай болот.
</item>
<item position="24">
 Алар үчүн анда түбөлүктүүлүк, алар эмнени кааласа баары бар. Бул Эгеңден суралган убада эле.
</item>
<item position="24">
 Ал аларды жана алардын Аллахтын ордуна табынгандарынын баарын чогулткан күнү: "Менин бул пенделеримди силер адаштырдыңарбы же алар өздөрү жолдон чыгыштыбы?" – дейт.
</item>
<item position="24">
 Алар: "Сени аруулайбыз! Сенден башканы биз коргоочу кылып албайбыз. Бирок Сен аларга жана аталарына ырахаттана турууга мөөнөт бердиң, ушундан улам алар эскертүүнү унутуп, кыйроого учуроочу коом болду" – дешет.
</item>
<item position="24">
 Алар силер айтып жаткандар жөнүндө силерди жалганга чыгарышты. Силер аны артка кайтара албайсыңар жана тосо да албайсыңар. Силердин араңардагы заалымдарга Биз улуу жазаны беребиз.
</item>
<item position="24">
 Биз сага чейин да пайгамбарларды жөнөткөнбүз, алар тамак жебей жана базарда жүрбөй калган эмес. Биз силердин кээ бириңерди башкалар үчүн сыноо кылдык. Сабыр кыласыңарбы? Эгеңер (баарын) көрүп турат.
</item>
<item position="24">
 Биз менен кездешүүнү күтпөгөндөр: "Эмнеге бизге периштелер жөнөтүлбөдү же биз Эгебизди көрсөк" – дешет. Алар өздөрүн өтө бийик санашты жана чоң чектерден чыгышты.
</item>
<item position="24">
 Алар периштелерди көргөн күнү, күнөөкөрлөр үчүн кубанычтуу күн болбойт. Периштелер аларга: "Чечкиндүү тыюу салынган!" – дешет.
</item>
<item position="24">
 Биз алар кылган иштерине киришип, аларды тозоңдой кылып текке кетиребиз.
</item>
<item position="24">
 Ал күнү Бейиш ээлеринин турар жайлары жакшы, эс алчу жайлары да сонун болот.
</item>
<item position="24">
 Ал күндө асман, булуттар жарылып, периштелер катарлаша түшөт.
</item>
<item position="24">
 Ал күндө бардык бийлик Мээримдүү үчүн гана болот. Ал күн каапырлар үчүн оор күн.
</item>
<item position="24">
 Ал күндө заалым бармактарын тиштеп минтет: "О аттиң! Мен Пайгамбардын артынан ээрчисемчи?
</item>
<item position="24">
 О мен куруп калайын! Мен баланчаны дос кылбасамчы...
</item>
<item position="24">
 Ал мага келгенде мени Аллахты эскерүүдөн тосту." Албетте, шайтан инсанды жарамсыз таштап кетет.
</item>
<item position="24">
 Жана пайгамбар айтты: О Эгем! Менин элим Куранды таштап койду".
</item>
<item position="24">
 Ар бир пайгамбарга Биз күнөөкөрлөрдүн ичинен душманды кылдык. Эгеңдин жетекчилиги жана жардамы сага жетиштүү.
</item>
<item position="24">
 Каапырлар: "Эмне үчүн Куран бир эле жолу (толук) түшүрүлбөдү?" – дешет. Муну ушинтип, сенин жүрөгүңдө бекемдөө үчүн Биз аны бөлүп түшүрдүк.
</item>
<item position="24">
 Алар сага кайсы бир мисалды келтиришсе, Биз сага (ага карата) чындыкты жана эң жакшы чечмелөөнү келтиребиз.
</item>
<item position="24">
 Тозокко жүзү менен ташталгандар – мына ушулар орундары жаман, жолдон адашкандар.
</item>
<item position="24">
 Биз Мусага Китеп бердик, аны менен бирге анын бир тууганы Харунду вазир кылдык.
</item>
<item position="24">
 Биз: "Биздин айаттарыбызды жалганга чыгарган коомго баргыла" – дедик жана аларды Биз жок кылдык.
</item>
<item position="24">
 Нухтун коому пайгамбарларды жалганга чыгарганда, Биз аларды чөктүрдүк жана аларды адамдар үчүн үлгү кылдык. Заалымдар үчүн оорутуучу азапты дайардадык.
</item>
<item position="24">
 Аад, Самуд (коомдору) жана кудук ээлери жана алардын аралыгында өткөн көптөгөн муундар,
</item>
<item position="24">
 Биз алардын баарына мисалдарды келтирдик жана алардын баарына толук кыргын салдык.
</item>
<item position="24">
 Алар жамандыктын жааны жаадырылган калаанын жанынан өтүштү. Чынында алар аны көрүшпөдүбү? Жок, алар кайра тирилүүнү күтүшпөдү.
</item>
<item position="24">
 Ушуну Аллах пайгамбар кылып жөнөтүптүрбү? – деп, алар сени көргөндө шылдың гана кылышат.
</item>
<item position="24">
 Эгерде биз ага чыдап (бекем) туруп койбогонубузда бизди кудайларыбыздан кайтарып сала жаздады. Алар азапты көргөн кезде, ким жолдон көбүрөөк тайганын билишет.
</item>
<item position="24">
 Сен өзүнүн кумарданууларын кудай кылып алганды көрдүңбү? Сен аларга көзөмөлчү боло аласыңбы?
</item>
<item position="24">
 Же алардын көбү угушат же ойлонушат деп ойлойсуңбу? Алар айбандар сыйактуу. Балким, алар андан да катуураак жолдон адашкандар.
</item>
<item position="24">
 Эгең көлөкөнү кантип узартканын көрбөдүңбү? Эгер ал кааласа аны өзгөртүүсүз кылып коймок. Андан соң биз Күндү анын көрсөткүчү кылып койдук.
</item>
<item position="24">
 Андан соң Биз аны өзүбүзгө акырындык менен жыйабыз.
</item>
<item position="24">
 Ал силер үчүн түндү - кийим, уйкуну – тынчтык жана күндүздү - жашоого кайтуу кылып койду.
</item>
<item position="24">
 Ал Өз Мээриминин алдынан шамалды кубанычтуу кабар менен жөнөтөт жана асмандан жаан жаадырдык,
</item>
<item position="24">
 өлүк жерди тирилтүүбүз жана аны менен Биз жараткан малдарды жана көптөгөн адамдарды суугаруубуз үчүн.
</item>
<item position="24">
 Биз булардын баарын алар эскерүүлөрү үчүн түшүндүрдүк. Бирок адамдардын көбү каапырлыктан бөлөктөн баш тартышат.
</item>
<item position="24">
 Эгер Биз кааласак, ар бир айылга эскертүүчү (элчи) жөнөтөөр элек.
</item>
<item position="24">
 Капырларга баш ийбе жана анын жардамы менен аларга чоң күрөш жүргүз!
</item>
<item position="24">
 Ал эки деңизди катар койду: бири тузсуз таза суу, экинчиси – туздуу, ачуу; алардын араларына бузулгус парда - тосмо койду.
</item>
<item position="24">
 Ал инсанды суудан жараткан жана ага бир туугандарды жана жек-жааттарды берген. Эгең Кудуреттүү.
</item>
<item position="24">
 Алар Аллахдан башка аларга жардам да, зыйан да кыла албагандарга табынышат. Каапыр өзүнүн Эгесине каршы (шайтанга) жардамдашат.
</item>
<item position="24">
 Биз сени кабар берүүчү жана эскертүүчү кылып жөнөттүк.
</item>
<item position="24">
 Каалагандар өз Эгесинин жолунда болуусунан башка, бул үчүн мен эч кандай акы сурабаймын - дегин.
</item>
<item position="25">
 Эч өлбөй турган, түбөлүк Тирүүгө тобокел кыл жана Аны мактоо менен аруула! Өз пенделеринин күнөөлөрү тууралуу Ал толук кабардар.
</item>
<item position="25">
 Ал асмандар менен жерди жана ал экөөнүн ортосундагыларды алты күндө жараткан. Андан соң Аршка ээлик кылды. Ал Мээримдүү, ал жөнүндө билүүчүлөрдөн сурагын.
</item>
<item position="25">
 Аларга: "Мээримдүүгө сежде кылгыла" делгенде, алар: "А Мээримдүү деген эмне? Сен буйруган нерсеге биз сежде кылмак белек?" – дешет жана бул алардын баш тартуусун күчөтөт.
</item>
<item position="25">
 Асманда топ жылдыздарды жасап, анда чыракты (күндү) жана жарык берүүчү айды Жараткан улук болду!
</item>
<item position="25">
 Ал түндү жана күндүздү - эскерип, шүгүр кылуучулар үчүн кезектештирип койду.
</item>
<item position="25">
 Мээримдүүнүн пенделери жер үстүндө тынч абалда жүрүшөт жана аларга наадандар тил тийгизсе: "Тынчтык (каалайм)!" – дешет.
</item>
<item position="25">
 Алар Эгесинин алдында сежде кылып жана тике туруп түндү өткөрүшөт.
</item>
<item position="25">
 Алар: "Эгебиз! Бизден тозоктун азабын кайтар! Чындыгында, анын азабы сөзсүз болуучу" – дешет.
</item>
<item position="25">
 Акыйкатта, ал – өтө жаман орун жана жай.
</item>
<item position="25">
 Алар сарп кылганда ысырап кылышпайт жана сараңданышпай, орточо сарпташат.
</item>
<item position="25">
 Алар – Аллахка кошуп, башка кудайларга табынбагандар, Аллах өлтүрүүгө тыюу салган тирүү жанды укуксуз өлтүрбөгөндөр жана айагы суйуктук кылбагандар. Кимде-ким муну жасаса, ал жазага тартылат.
</item>
<item position="25">
 Кыйамат күнүндө алардын жазасы эки эсе болот жана ал анда түбөлүккө кор кылынат.
</item>
<item position="25">
 Ал эми, ким өкүнүп тообо кылса жана жакшылык иштерди иштесе, анда Аллах алардын жаман иштерин жакшы менен алмаштырып койот. Акыйкатта, Аллах – Кечиримдүү, Мээрбан.
</item>
<item position="25">
 А ким тообо кылса жана жакшылык иштерди иштесе, акыйкатта ал Аллахка чын ыклас менен тообо кылып кайрылат.
</item>
<item position="25">
 Алар жалганга күбө болушпайт жана пайдасыз сөздөрдү сүйлөп жаткандардын жанынан наркы менен өтүп кетишет.
</item>
<item position="25">
 Аларга Эгесинин айаттары эскертилип жатканда алар дүлөй жана сокур болуп, ийилишпейт.
</item>
<item position="25">
 Алар: "Оо Эгебиз! Бизге жубайларыбыздан жана урпактарыбыздан көзүбүзгө кубаныч тартуула жана бизди такыбалар үчүн үлгү кыл!" – дешет.
</item>
<item position="25">
 Алар сабырдуулуктары үчүн эң жогорку орунга ээ болушат да, анда саламдашуу жана тынчтык менен кезигишет.
</item>
<item position="25">
 Анда түбөлүк болушат; эң сонун орун жана туруучу жай!
</item>
<item position="25">
 Эгер силер кайрылбасаңар, Эгем силер тууралуу эмнеге кам көрсүн? Силер жалганга чыгардыңар жана силер үчүн жакында жаза бар – дегин.
</item>
<item position="25">
 Та, Син, Мим.
</item>
<item position="25">
 Бул айкын Курандын айаттары.
</item>
<item position="25">
 «Алар ыйман келтиришкен жок», – деп, өзүңдү өзүң жок кыла жаздадың.
</item>
<item position="25">
 Эгер (Биз) кааласак асмандан бир керемет түшүрүп, аларды ага мойун сунуучуларга (дароо) айлантмакпыз.
</item>
<item position="25">
 Аларга Мээримдүүдөн бир насыйат келсе, андан жүз үйрүшөт.
</item>
<item position="25">
 Алардын жалганга чыгарып, мазактаган нерселеринин түшүнүгү өздөрүнө жармаштырылат.
</item>
<item position="25">
 Алар жер жүзүнө карашпайбы? Анда ар түрлүү көркөм өсүмдүктөрдү өстүрүп койдук.
</item>
<item position="25">
 Чындыгында мында белгилер болгону менен, алардын көбү ыйман келтиришпейт.
</item>
<item position="25">
 Чындыгында, Эгең – Ызааттуу, Ырайымдуу!
</item>
<item position="25">
 Ошол убакта Эгең Мусага: «Заалым элге бар»,– деп буйруду:
</item>
<item position="25">
 – «Фараондун элине. Алар коркпойт бекен (көрөлү)?»
</item>
<item position="25">
 – Оо, Эгем! чындыгында, мени алар жалганчыга чыгарышынан корком.
</item>
<item position="25">
 Көөдөнүм кысылуу, тилим байлануу. Ошондуктан (бир тууганым) Харунга да пайгамбарлык бер.
</item>
<item position="25">
 Мен аларга күнөөкөрмүн. Ошондуктан, алардын мени өлтүрүп салуусунан корком
</item>
<item position="25">
 (Аллах Таала): «Эч качан андай болбойт! Экөөң тең (Биз берген) кереметтер менен баргыла. Чындыгында, Биз силер менен бирге (болуп), баарын угуп турабыз.
</item>
<item position="25">
 Дароо экөөң Фараонго барып: «Биз бүткүл ааламдардын Эгесинин элчилерибиз.
</item>
<item position="25">
 Исраил урпактарын биз менен бирге койо бергиле» – деп айт.
</item>
<item position="25">
 Фараон: «Сени биз бала кылып асырабадык беле? Өмүр бойу канча жыл арабызда жүрдүң.
</item>
<item position="25">
 Сен кыларыңды кылдың. Сен жакшылыкка жамандык жасадың», –деди.
</item>
<item position="25">
 (Муса): «Мен ал ишти жасаган кезде адашкандардан болчумун.
</item>
<item position="25">
 Ошондуктан силерден коркуп, качып кеткем. Акыры Эгем мага даанышмандык берип, пайгамбарлардан кылды.
</item>
<item position="25">
 Сен Исраил урпактарын кул кылдың, мага милдет кылган жакшылыгың ошол»,– деди.
</item>
<item position="25">
 (Фараон): «Ааламдардын Эгеси дегениң эмне?»,–деди.
</item>
<item position="25">
 (Муса): «Эгер чындан ишене турган болсоңор, анда, Ал – асмандар менен жердин жана ал экөөсүнүн арасындагылардын Эгеси».
</item>
<item position="25">
 (Фараон) тегеректеп тургандарга: «Укпай жатасыңарбы?» – деди.
</item>
<item position="25">
 (Муса): «Ал – силердин Эгеңер, (силерден) мурда өткөн ата-балаларыңардын да Эгеси», – деди.
</item>
<item position="25">
 (Фараон): «Так ушул силерге жиберилген пайгамбар – анык жинди», – деди.
</item>
<item position="25">
 (Муса): «Эгер акыл калчай турган болсоңор, Ал – Чыгыштын да, Батыштын да жана ал экөөнүн ортосундагылардын да Эгеси».
</item>
<item position="25">
 (Фараон): «Эгер менден башканы кудай тутуна турган болсоң, албетте, сени зынданга саламын»,–деди.
</item>
<item position="25">
 (Муса): «Эгер сага анык далил келтирсем дагыбы?» – деди.
</item>
<item position="25">
 (Фараон): «Эгер чын айтуучулардан болсоң – келтир», –деди.
</item>
<item position="25">
 Ошондо ал тайагын таштады эле, ал даана жыланга айланды.
</item>
<item position="25">
 Анан колун (чөнтөгүнөн) чыгарды. Ал (колу) карап тургандарга аппак болуп көрүндү.
</item>
<item position="25">
 (Фараон) айлансындагы төбөлдөргө: «Чындыгында, мына бул абдан билерман сыйкырчы экен.
</item>
<item position="25">
 Ал сыйкыр менен силерди журтуңардын чыгаргысы келүүдө. Эми буга эмне (жаза) буйрасыңар?», – деди.
</item>
<item position="25">
 Алар: «Муну да, мунун бир тууганын да токтото туруп, калааларга жыйноочуларды жибер.
</item>
<item position="25">
 Бардык билерман сыйкырчыларды сага жыйнап келишсин», – дешти.
</item>
<item position="25">
 Ошондо белгилүү күнгү бир жерге сыйкырчылар жыйналышты.
</item>
<item position="25">
 Адамдарга да: «Силер жыйналдыңарбы?» – делип суралды.
</item>
<item position="25">
 (Эл): «Эгер жеңишке жетсе, албетте, сыйкырчыларды ээрчийбиз» , – (дешти).
</item>
<item position="25">
 Сыйкырчылар (белгиленген жерге) келишип Фараонго: «Эгер биз жеңсек, албетте, бизге сыйлык бар да?», – дешти.
</item>
<item position="25">
 (Фараон): «Ооба, чындыгында, андай болсо силер мага жакындардан болуп каласыңар», – деди.
</item>
<item position="25">
 Муса сыйкырчыларга: «Эмне таштасаңар, кана таштагыла!»,–деди.
</item>
<item position="25">
 Ошондо алар аркандары менен тайактарын ташташып: «Фараондун абройу үчүн биз жеңишке жетебиз»,–дешти.
</item>
<item position="25">
 Ошондо Муса да тайагын таштады. Дароо ал алардын жасалма нерселерин жалмап кирди.
</item>
<item position="25">
 Ошондо сыйкырчылар сеждеге жыгылышты да:
</item>
<item position="25">
 «Ааламдардын Эгесине ыйман келтирдик,
</item>
<item position="25">
 Муса менен Харундун Эгесине», – дешти.
</item>
<item position="25">
 (Фараон) аларга: «Мен силерге уруксат берүүдөн мурун ага ыйман келтирдиңерби? Чындыгында, ал – силерге сыйкырчылыкты үйрөткөн чоңуңар экен. Эми (менден) көрөсүңөр: колу-бутуңарды кайчылаштыра кесип, баарыңарды (дарга) астырамын»,–деди.
</item>
<item position="25">
 (Сыйкырчылар): «Анын кайгысы жок! Чындыгында, Эгебизге кайтабыз.
</item>
<item position="25">
 Чындыгында, биз (Аллахка) ыйман келтиргендердин алдынкыларынанбыз. Эгебизден биздин күнөөлөрдүн кечирилишин үмүт кылабыз»,– дешти.
</item>
<item position="25">
 Мусага: «Пенделеримди түн катырып алып кет. Албетте куугунтукка учурайсыңар», – деп вахи-кабар жибердик.
</item>
<item position="25">
 Ошондо Фараон шаарларга (аскер) жыйноочуларды жиберди да:
</item>
<item position="25">
 «Чындыгында, булар аз топ.
</item>
<item position="25">
 Ошентсе да алар бизди ачууландырууда.
</item>
<item position="25">
 Чындыгында биз күчтүү тайпабыз»,–деди.
</item>
<item position="25">
 Ошентип, (Фараон тарапты) бакчаларынан, булактарынан чыгардык.
</item>
<item position="25">
 (Аларды) казыналарынан да, салтанаттуу мекендеринен да (кууп чыктык).
</item>
<item position="25">
 Аларга Исраил урпактарын мураскор кылдык.
</item>
<item position="25">
 Ошондо алар Исраил урпактарын күн чыккан кезде кууп жөнөштү.
</item>
<item position="25">
 Эки топ бири-бирин көргөн кезде, Мусанын жолдоштору: "Колго түшөөрүбүз шексиз", – дешти.
</item>
<item position="25">
 (Муса): "Эч качан! Чындыгында, Эгебиз биз менен бирге. Ал мага жол көрсөтөт", – деди.
</item>
<item position="25">
 (Биз) Мусага: "Тайагың менен деңизди чап!" – дедик. Ошондо деңиз (экиге тең бөлүнө) жарылып, ар бир бөлүгү аскар тоодой болду.
</item>
<item position="25">
 Арткыларды да ошол жерге жакындаттык.
</item>
<item position="25">
 Мусаны жана аны менен чогуу болгон адамдардын баарын куткардык.
</item>
<item position="25">
 Анан башкалардын баарын сууга чөктүрүп жибердик.
</item>
<item position="25">
 Албетте, мында белги-эскертүү бар. (Бирок) ошондо да алардын көбү ишенген жок.
</item>
<item position="25">
 Акыйкатта, Эгең – Өкүмдар, Мээримдүү!
</item>
<item position="25">
 Аларга Ибрахимдин байанын айтып бер:
</item>
<item position="25">
 Ошондо ал атасына жана элине: "Эмнеге сыйынып жатасыңар?",–деди.
</item>
<item position="25">
 Алар: "Буддарга чокунабыз жана аларга тынбастан сыйына беребиз",–дешти.
</item>
<item position="25">
 (Ибрахим): "Алар чакырсаңар угуп жатабы?
</item>
<item position="25">
 Же болбосо алар силерге пайда, зыйан келтире алабы?", – деди.
</item>
<item position="25">
 Алар: "Жок. Ата-бабаларыбыз ушундай кылганын көргөнбүз", – дешти.
</item>
<item position="25">
 (Ибрахим): "Эмнеге сыйынып жатканыңарды көрбөй жатасыңарбы?",– деди.
</item>
<item position="25">
 Силер да, мурунку ата-бабаларыңар да (адашкандар).
</item>
<item position="25">
 Ааламдардын Эгесинен башка (кудай жок). Алар менин душмандарым.
</item>
<item position="25">
 Ал мени жараткан, мага туура жол көрсөтөт.
</item>
<item position="25">
 Ал мени жедирет, ичирет.
</item>
<item position="25">
 Мен оорусам, мага шыпаа берет.
</item>
<item position="25">
 Ал мени өлтүрөт, анан тирилтет.
</item>
<item position="25">
 Ал ошондой (абдан ырайымдуу) Кудай! Кыйамат күнү күнөөлөрүмдүн кечирилишин Андан үмүт кылам.
</item>
<item position="25">
 Оо, Эгем, мага дааналык (илим) берип, мени жакшыларга кошо көр!
</item>
<item position="25">
 Мени кийинки жаратылуучу адамдардын тилинде да чыныгы үлгү кыла көр.
</item>
<item position="25">
 Мени берекелүү Бейиштин мураскорлорунан кыл.
</item>
<item position="25">
 Атамды кечир. Анткени ал адашуучулардан.
</item>
<item position="25">
 Кабырдан турган күнү мени кайгыга сала көрбө.
</item>
<item position="25">
 Ал Күнү мал-мүлк да, бала-чака да эч пайда бербейт.
</item>
<item position="25">
 Бирок, ким Аллахка таза жүрөгү менен келсе гана (ошол пайда берет) ", – деди.
</item>
<item position="25">
 Кудайдан корккондорго Бейиш жакындатылат.
</item>
<item position="25">
 Адашкандарга Тозок көрсөтүлөт.
</item>
<item position="25">
 (Ошондо) аларга: "Сыйынгандарыңар кайда?.
</item>
<item position="25">
 Аллахдан башкалар силерге жардам бере алабы? Же (жок дегенде) өздөрүнө жердам бере алышабы?­" – делинет.
</item>
<item position="25">
 (Анан Аллахдан башка нерселерге) сыйынгандар да, адашкандар да Тозокко үстөмөн кылынып ыргытылат.
</item>
<item position="25">
 Ибилистин аскерлеринин баары толугу менен (Тозокко ташталат).
</item>
<item position="25">
 Алар анда (Тозокто) мындай деп талашышат:
</item>
<item position="25">
 Аллахтын ысмы менен ант болсун: "Адашканыбыз ак экен го!"
</item>
<item position="25">
 – "Силерди ааламдардын Эгесине теңечү элек.
</item>
<item position="25">
 – "Бизди күнөөкөрлөр адаштырган экен.
</item>
<item position="25">
 – "Эми биздин эч бир ортомчулук кылаарыбыз жок".
</item>
<item position="25">
 – "Жан күйөөр досубуз да жок".
</item>
<item position="25">
 – "Аттиң! (Эгер дүйнө жашоосуна кайра) кайтарыла турган болсокчу, ыйман келтиргендерден болоор элек".
</item>
<item position="25">
 Чындыгында, ушунда да белгилер бар. Бирок, алардын көбү ыйман келтиришпейт.
</item>
<item position="25">
 Акыйкатта, Эгең – Улуу Өкүмдар, Ырайымдуу!
</item>
<item position="25">
 Нухтун эли да пайгамбарларды жалганчыга чыгарышкан.
</item>
<item position="25">
 Ошондо алардын туугандары Нух: "(Аллахтын каарынан) коркпойсуңарбы?
</item>
<item position="25">
 Ырасында, мен силерге жиберилген ишенимдүү элчимин.
</item>
<item position="25">
 Эми Аллахдан коркуп, мага мойун сунгула.
</item>
<item position="25">
 Ал үчүн мен силерден акы сурабаймын. Менин акым – ааламдардын Эгесине таандык.
</item>
<item position="25">
 Аллахдан коркуп, мага мойун сунгула",– деди.
</item>
<item position="25">
 Алар: "Сага кор болгон адамдар баш ийишти деп мойун суналыбы?",–дешти.
</item>
<item position="25">
 Нух: "Алардын эмне иштегенин билбеймин.
</item>
<item position="25">
 Эгер түшүнсөңөр, алардын эсептери Аллахка таандык.
</item>
<item position="25">
 (Аллахка) ыйман келтиргендерди кубалабаймын.
</item>
<item position="25">
 Анткени мен болгону эскертүүчү ганамын",– деди.
</item>
<item position="25">
 Алар: "Эй, Нух! Эгер тыйылбасаң, албетте, таш бараңга алынуучулардан болосуң",– дешти.
</item>
<item position="25">
 (Нух): "О Эгем! Чындыгында, элим мени жалганчыга чыгарууда.
</item>
<item position="25">
 Эми алар менен менин ортомдо акыйкат бир өкүм чыгар да, мени жана мени менен бирге момундарды куткар",– деди.
</item>
<item position="25">
 Ошондо (Биз) аны да, аны менен бирге болгондорду да куткардык.
</item>
<item position="25">
 Анан, калгандарды (топон) суу алдына чөктүрдүк.
</item>
<item position="25">
 Чындыгында, ушунда да (адамдарга сабак болуучу) белгилер бар. Ошондо деле алардын көбү ишенишпейт.
</item>
<item position="25">
 Акыйкатта, Эгең – Ызааттуу, Мээримдүү!
</item>
<item position="25">
 Аад эли да элчилерди жалганчыга чыгарышты.
</item>
<item position="25">
 Ошондо аларга туугандары Худ: "(Аллахдан) коркпойсуңарбы?!
</item>
<item position="25">
 Чындыгында, мен силер үчүн ишенимдүү элчимин.
</item>
<item position="25">
 Аллахдан коркуп, мага мойун сунгула.
</item>
<item position="25">
 Бул үчүн мен силерден акы сурабаймын. Акым – ааламдардын Эгесине таандык.
</item>
<item position="25">
 Ар кайсыл дөбөгө эле пайдасыз буд-сөлөкөттөрдү ойноп жасай бересиңерби?
</item>
<item position="25">
 Же бул дүйнөдө түбөлүк калуу үмүтү менен кооз хансарайларды кура бересиңерби?.
</item>
<item position="25">
 Кармасаңар таш боордук менен катуу кармайсыңар.
</item>
<item position="25">
 Эми Аллахдан коркуп, мага мойун сунгула.
</item>
<item position="25">
 Силерди өзүңөр билген нерселериңер менен камсыз кылып жаткан Аллахдан корккула.
</item>
<item position="25">
 Ал силерге мал-мүлк, бала-чака берди.
</item>
<item position="25">
 (Ал) силерге бакчаларды, булактарды берди.
</item>
<item position="25">
 Мен силерге келүүчү Улуу Күндүн азабынан коркомун", – деди.
</item>
<item position="25">
 Алар: "Сен бизге эскертесиңби, же эскертпейсиңби – баары бир.
</item>
<item position="25">
 Бул – мурункулардын гана адаты.
</item>
<item position="25">
 Биз азапка дуушар болбойбуз", – дешип,
</item>
<item position="25">
 алар аны жалганчыга айландырышкандыктан, Биз аларды кыйратып жок кылдык. Мына ушунда да үлгү бар. Бирок алардын көпчүлүгү (Аллахка) ишенишкен эмес.
</item>
<item position="25">
 Албетте, Эгең – Ызааттуу, Ырайымдуу!
</item>
<item position="25">
 Самуд эли да элчилерди жалганчыга чыгарышкан.
</item>
<item position="25">
 Ошондо алардын тууганы Салих: "(Аллахтын каарынан) коркпойсуңарбы?
</item>
<item position="25">
 Ырасында, мен силерге жиберилген ишенимдүү элчимин.
</item>
<item position="25">
 Эми Аллахдан коркуп, мага мойун сунгула.
</item>
<item position="25">
 Ал үчүн мен силерден акы сурабаймын. Менин акым – ааламдардын Эгесине таандык.
</item>
<item position="25">
 Силер деги ушул жерде түбөлүк кала аласыңарбы?
</item>
<item position="25">
 Бакчаларда, булактарда,
</item>
<item position="25">
 эгиндерде, жумшак кабыктуу курма дарактарында (Аллахтын) улуу белгилери турганын көрбөй жатасыңарбы?!
</item>
<item position="25">
 Ошондуктан кыйынсынуу менен тоолорду ойуп үй кура бересиңерби?
</item>
<item position="25">
 Аллахдан коркуп, мага мойун сунгула.
</item>
<item position="25">
 Чектен чыгуучулардын буйругуна багынбагыла.
</item>
<item position="25">
 Алар жер бетинде бузукулукту таратып, жакшы иштерди жасашпайт", –деди.
</item>
<item position="25">
 Алар Салихке: "Чындыгында, сен акылдан азгандардансың.
</item>
<item position="25">
 Сен биз сыйактуу эле бир адамсың. Эгер чын айтып жаткан болсоң, кана бир керемет көрсөтчү",– дешти.
</item>
<item position="25">
 (Салих): "Мына, силерге керемет – ушул боз инген. Суу (алуу, же ичүү) кезеги – бир (күн) аныкы, белгилүү бир (күн) силердики.
</item>
<item position="25">
 Ага (ингенге) кара ниеттенип жамандык кылбагыла. Андай кылсаңар, анда силерди улуу күндүн азабы алып кетет.
</item>
<item position="25">
 Алар аны өлтүрүп ташташты да, кайгыга кабылышты.
</item>
<item position="25">
 Ошондо аларды (Аллах жиберген) апаат алып кетти. Чындыгында, мында үлгү бар. Алардын көбү (Аллахка) ишенбегендер эле.
</item>
<item position="25">
 Чындыгында, Аллах – Ызааттуу, Мээримдүү!
</item>
<item position="25">
 Лут эли да элчилерди жалганчыга айландырышты.
</item>
<item position="25">
 Ошондо алардын тууганы Лут: "(Аллахтын каарынан) коркпойсуңарбы?
</item>
<item position="25">
 Ырасында, мен силерге жиберилген ишенимдүү элчимин.
</item>
<item position="25">
 Аллахдан коркуп, мага мойун сунгула.
</item>
<item position="25">
 Ал үчүн мен силерден акы сурабаймын. Менин акым – ааламдардын Эгесине таандык.
</item>
<item position="25">
 Дүйнөдө (көптөгөн айалдар туруп) эркектер менен кошуласыңарбы?
</item>
<item position="25">
 Эгеңер силер үчүн жараткан айалдарыңарды карабай койосуңарбы? Силер бузуку элсиңер.
</item>
<item position="25">
 Алар: "Эй, Лут! Эгер тыйылбасаң, албетте, журтуңдан куулуп кетесиң",–дешти.
</item>
<item position="25">
 Лут: "Албетте, мен силердин кылыктарыңардан жийиркенемин.
</item>
<item position="25">
 Оо, Эгем! Мени жана менин үй бүлөмдү булардын кылыктарынан куткар,– деди.
</item>
<item position="25">
 Ошондо биз аны – үй бүлөсү менен толук куткардык.
</item>
<item position="25">
 Жок боло тургандардын ичиндеги кемпирден башкаларын.
</item>
<item position="25">
 Анан, калгандарын да кыйратып жок кылдык:
</item>
<item position="25">
 Аларга жамгыр жаадырдык. Эскертүү берилгендердин жамгыры кандай жаман!
</item>
<item position="25">
 Ырасында, мында да бир үлгү бар.
</item>
<item position="25">
 Эгең, чындыгында, Ызааттуу, Мээримдүү!
</item>
<item position="25">
 Айка эли да элчилерди жалганчыга чыгарышты.
</item>
<item position="25">
 Ошол убакта аларга Шуайп: "(Аллахтын каарынан) коркпойсуңарбы?
</item>
<item position="25">
 Ырасында, мен силерге жиберилген ишенимдүү элчимин.
</item>
<item position="25">
 Эми Аллдан коркуп, мага мойун сунгула.
</item>
<item position="25">
 Ал үчүн мен силерден акы сурабаймын. Менин акым – ааламдардын Эгесине таандык.
</item>
<item position="25">
 Өлчөөнү толук кылгыла да, кемитүүчүлөрдөн болбогула.
</item>
<item position="25">
 Туура тараза менен тарткыла.
</item>
<item position="25">
 Адамдардын нерселерин кемитпегиле да, жер бетинде бузукулук кылбагыла.
</item>
<item position="25">
 Силерди жана силерден мурдакы элдерди жараткан Аллахдан корккула",– деди.
</item>
<item position="25">
 Алар: "Сен, албетте, акылдан азгандардансың.
</item>
<item position="25">
 Сен биз кейиптүү эле бир адамсың. Анын үстүнө биз сени жалганчы деп ойлойбуз.
</item>
<item position="25">
 Эгер чын айтуучулардан болсоң, кана анда үстүбүзгө асмандын бир бөлүгүн таштап жиберчи", – дешти.
</item>
<item position="25">
 (Шуайп): "Эгем силердин эмне кылып жатканыңарды жакшы билет!",–деди.
</item>
<item position="25">
 Ошентип, алар аны (Шуайпты) жалганчыга чыгарышты да, аларды ошол түнү апаат алып кетти. Ырасында, ал оор күндүн апааты болчу.
</item>
<item position="25">
 Чындыгында, мында да бир үлгү бар. Бирок, алардын көпчүлүгү (Аллахка) ишенбегендерден эле.
</item>
<item position="25">
 Эгең, чындыгында, Ызааттуу, Мээримдүү!
</item>
<item position="25">
 Акыйкатта, бул Куран, албетте, ааламдардын Эгесинен түшүрүлдү.
</item>
<item position="25">
 Аны ишенимдүү Рух (Жебреил жерге) алып түштү.
</item>
<item position="25">
 (Ал) Эскертүүчүлөрдөн болушуң үчүн (Куранды) жүрөгүңө жайгаштырды,
</item>
<item position="25">
 ачык-айкын араб тилинде.
</item>
<item position="25">
 Чындыгында, ал мурункулардын китептеринде да бар болчу.
</item>
<item position="25">
 Исраил урпактарынын аалымдары муну билиши – алар үчүн бир далил эмес бекен?!
</item>
<item position="25">
 Эгер Куранды арабдардан башка бир элге түшүрсөк жана
</item>
<item position="25">
 муну аларга (иудейлерге, христиандарга) ал окуп берсе деле (баары бир) ишенишмек эмес.
</item>
<item position="25">
 Куранды каапырлардын жүрөктөрүнө ушундай түрдө киргиздик.
</item>
<item position="25">
 Оорутуучу азапты көргөнгө чейин алар ишенишпейт.
</item>
<item position="25">
 Азап алар туйбаган жактан, капилеттен келет.
</item>
<item position="25">
 Ошондо алар: "Бизге бир мөөнөт берилээр бекен", –дешет.
</item>
<item position="25">
 Анан акырында алар: "Азабыбыздын тездетилишин тилейлиби?",–дешет.
</item>
<item position="25">
 Көрдүңбү: Аларды нечендеген жылдар бойу жыргал турмушта жашатып койсок да, (Аллахка ыраазы болушпайт).
</item>
<item position="25">
 Анан аларга сөзсүз убада кылынган апаат келген кезде,
</item>
<item position="25">
 алардын пайдаланган нерселери коргоп кала албайт.
</item>
<item position="26">
 Эгер Биз кайсыл-бир шаарды жок кылган болсок, албетте, (жок кылуудан мурда) аларга эскертүүчү жибергенбиз.
</item>
<item position="26">
 (Аларга) эскертүүлөрүбүз (толук) жеткирилген. Биз зулумдук кылуучу эмеспиз.
</item>
<item position="26">
 Бул Куранды шайтандар түшүргөн жок.
</item>
<item position="26">
 Бул аларга ылайык иш эмес, колдорунан да келбейт!
</item>
<item position="26">
 Чындыгында, алар (тымызын) тыңшоодон толук куулду.
</item>
<item position="26">
 Аллахка шерик кошпо! Андай кылсаң сен азапка учуроочулардан болуп каласың.
</item>
<item position="26">
 Жакын туугандарыңа да эскерт.
</item>
<item position="26">
 Момундардан сени ээрчигендерге канатыңды жай.
</item>
<item position="26">
 Анан эгер алар сага каршы чыкса, анда: "Мен силердин кылганыңардан жүз бурдум!",–дегин.
</item>
<item position="26">
 Ызааттуу, Мээримдүү Аллахка гана тобокел кыл.
</item>
<item position="26">
 Ал сени, сен тике турган учуруңда көрүп турат.
</item>
<item position="26">
 Сежде кылуучулардын арасында айланып турганыңды да, түнкү (тахажжут намаздары) учурунда да көрүп турат.
</item>
<item position="26">
 Чындыгында, Аллах – бардык нерсени Угуучу, Билүүчү!
</item>
<item position="26">
 Шайтандар кимге түшөрүн силерди маалымдар кылайынбы?
</item>
<item position="26">
 Алар ар бир жалганчыга жана күнөөкөрлөргө түшөт.
</item>
<item position="26">
 Алар (ага) кулак салышат. Анткени алардын көбү жалганчылар.
</item>
<item position="26">
 Акындарды адашкандар (гана) ээрчишет.
</item>
<item position="26">
 Чындыгында алардын өрөөндөрдө каңгып жүргөндөрүн көрбөдүңбү?
</item>
<item position="26">
 Чындыгында, алар өздөрү жасабаган иштери (жасагандай кылып көркөмдөп жалган) айтышат.
</item>
<item position="26">
 Бирок, ыйман келтирип, жакшы иштерди жасагандар, Аллахты көп эстегендер, зулумдукка кабылганы үчүн, кийин кегин алгандардан башкалар (тууралу сөз башка). Ал эми зулумдук кылгандар кандай (оор) абалга кабыларын жакында билишет.
</item>
<item position="26">
 То, син. Бул Курандын жана ачык Китептин аяттары.
</item>
<item position="26">
 (Бул) момундар үчүн жол көргөзүүчү жана кубанычтуу кабар.
</item>
<item position="26">
 Алар намаз окушат, зекет беришет жана акыретке ишенет.
</item>
<item position="26">
 Акыретке ишенбегендердин амалдарын Биз көркөмдүү көргөзүп койдук, алар айран-таң болушат.
</item>
<item position="26">
 Алар үчүн күчтүү жаза бар жана акыретте катуу зыянга учурашат.
</item>
<item position="26">
 Сен Даанышман, Билүүчү тараптан Куранды аласың.
</item>
<item position="26">
 (Ошол кезде) Муса аялына: "Мен отту көрдүм. Ал жактан силерге кабар же жылынууңар үчүн шамана алып келем" – деди.
</item>
<item position="26">
 Ал ага жакындаганда: "Оттун жанындагыга жана анын айланасындагыларга кут даарысын. Ааламдардын Эгеси Аллахка аруулук!" – деген үн угулду.
</item>
<item position="26">
 Эй Муса! Акыйкатта, Мен – Улуу, Даанышман Аллахмын.
</item>
<item position="26">
 Таягыңды ташта! Ал таягы жыландай сойлогонун көргөн кезде, артын карабай жөнөдү. "Эй Муса! Коркпогун! Менин алдымда пайгамбарлар коркушпайт."
</item>
<item position="26">
 А бирок ким заалымдык кылса, анан жамандыгын жакшылык менен алмаштырса, Мен анда Кечиримдүү, Боорукермин.
</item>
<item position="26">
 Колуңду койнуңа сал! Ал эч оорусуз эле аппак болуп чыгат, Фараонго жана анын коомуна тогуз белгинин (бири). Анткени алар бузулган-күнөөкөр коом.
</item>
<item position="26">
 Аларга көз көрүнөө белгилерибиз келгенде: "Бул анык сыйкыр" – дешти.
</item>
<item position="26">
 Алар акыйкат экендигине ичтеринен ынанып турушса да, бой көтөрүүчүлүк, адилетсиздик менен аларды четке кагышты. Бузукулардын акыбети кандай болгонун карап көрчү!
</item>
<item position="26">
 Биз Дауд менен Сулайманга илим бердик, алар: "Бизге көптөгөн ыймандуу момун пенделеринин арасынан артыкчылык берген Аллахка мактоо!" – дешти.
</item>
<item position="26">
 Сулайман Даудга мураскор болду. Ал: "Эй адамдар! Бизге куштардын тилин билүү жана бардык жакшылыктар берилди. Акыйкатта, бул нагыз артыкчылык" – деди.
</item>
<item position="26">
 Сулаймандын жиндерден, адамдардан жана куштардан болгон аскерлери жыйналып, жана алар токтотулушту.
</item>
<item position="26">
 Алар кумурскалуу өрөөнгө жеткен кезде бир кумурска: "Эй кумурскалар! Уяңарга киргиле. Сулайман жана анын аскерлери силерди байкабастан майкандап кетпесин" – деди.
</item>
<item position="26">
 Ал анын сөзүн угуп жылмайып күлдү да, мындай деди: "Эгем, мен Сага жагаарлык жакшылык иштерди кылуум үчүн Сенин мага жана ата-энеме көргөзгөн мээримдүүлүктөрүңө шүгүр кылуучулардан кыл жана мени Өз мээримиңе алып, Өзүңдүн жакшы иштерди жасоочу пенделериңдин катарына кошо көр."
</item>
<item position="26">
 Ал куштарды түгөлдөдү да анан мындай деди: Эмнеликтен үпүптү көрбөй жатам? Же ал жоголуучулардан болдубу?
</item>
<item position="26">
 Мен аны катуу жазалайм же аны союп таштаймын, же ал мага ачык далилдер менен келсин".
</item>
<item position="26">
 Ал көп турбай эле келди да: "Мен сен билбегенди билдим. Мен сага анык кабар менен Сабадан келдим" – деди.
</item>
<item position="26">
 Мен бир аялды таптым, ал алардын өкүмдары экен жана ага бардык нерселер берилген. Анын зор тактысы бар экен.
</item>
<item position="26">
 Мен ал жана анын эли Аллахтын ордуна Күнгө сыйынаарын көрдүм жана шайтан алардын жоругун аларга көркөмдүү кылып көргөзүп, түз жолдон адаштырыптыр. Алар туура жол менен барышпайт.
</item>
<item position="26">
 (Шайтан аларды) асмандардагы жана жердеги жашыруундарды ачыкка чыгарган, силер жашырганды да, ачык кылгандарды да билген Аллахка сежде кылбастыгы үчүн (адаштырган).
</item>
<item position="26">
 Аллах, Андан башка кудай жок! Ал Улуу Арштын Ээси.
</item>
<item position="26">
 (Сулайман): "Сен чын айттыңбы же жалганчылардан болдуңбу? Байкап көрөбүз" – деди.
</item>
<item position="26">
 Менин бул китебимди алып баргын да аларга ташта. Анан алар эмне дешээр экен, карап тур.
</item>
<item position="26">
 Ал (падыша аял): "Эй төбөлдөрүм! Мага ардактуу китеп келди.
</item>
<item position="26">
 Ал Сулаймандан экен. Анда: "Мээримдүү, Боорукер Аллахтын аты менен" деп жазылган.
</item>
<item position="26">
 Силер менин алдымда бой көтөрбөшүңөр үчүн, баш ийген абалда мага келгиле! (- делинген).
</item>
<item position="26">
 Ал (аял): "Эй төбөлдөрүм! Бул иш боюнча мага кеңеш бергиле. Силер келип кеңешиңерди бергенге чейин мен бул ишти кесе чече албаймын" - деди.
</item>
<item position="26">
 Алар: "Биз чоң кубатка жана күчкө ээбиз. Өкүм кылуу өзүңө таандык. Кандай буйрук кыласың, карап көр" – дешти.
</item>
<item position="26">
 (Падыша аял) айтты: "Падышалар (башка) өлкөгө киришсе, аны талкалашып, элинин урматтууларын кор кылышат. Алар (баары) ушундай кылышат.
</item>
<item position="26">
 Мен аларга бир белек жиберип, элчилер эмне менен кайтаарын күтө турайын."
</item>
<item position="26">
 (Элчилер) Сулайманга келген кезде: "Силер мени дүйнө-мүлк менен (алдамакчысыңарбы)? Аллахтын мага бергендери силерге бергендеринен артык эмеспи. Сыйлыктарыңарга өзүңөр гана кубанасыңар,
</item>
<item position="26">
 аларга кайтып бар, биз аларга аскер менен барабыз. Алар ага каршы тура алышпайт. Аларды басынган жана кор болгон абалда ал жерден чыгарабыз" – деди.
</item>
<item position="26">
 Эй төбөлдөр! Силердин араңардан ким ал (аял) мага баш ийген абалда келгенден мурун анын тактысын алып келе алат? – деди.
</item>
<item position="26">
 Жиндердин ичинен Ифрит: "Мен аны сага сен ордуңдан турганга чейин келтирем. Менин буга ишеничтүү күчүм жетет" – деди.
</item>
<item position="26">
 Китептен илими болгон бирөө туруп: "Мен аны сага көзүңдү ачып-жумганча келтиремин" – деди. Өзүнүн жанында тактынын турганын көргөндө (Сулайман): "Бул Эгемдин ырайымдуулугунан, мен ага шүгүр келтиремби же жокпу, ошону сыноо үчүн болду. Ким шүгүр келтирсе, ал өз жаны үчүн шүгүр келтиргени. А ким шүгүр кылбаса, Эгем – Бай, Кең пейил" – деди.
</item>
<item position="26">
 Ал: "Анын тактысын өзгөрткүлө. Ал өз тактысын тааныр бекен же тааныбайбы, карап көрөбүз" – деди.
</item>
<item position="26">
 Качан ал келген кезде: "Сенин тактың ушундай беле?" – деп сурашты. Ал: "Бул ошол өңдүү" – деди. Ал: "Бизге илим андан мурун берилген жана биз Аллахка берилгендерденбиз" – деди.
</item>
<item position="26">
 Аны Аллахдан башкага табынып жүргөндүгү тоскон (эле). Анткени, ал каапыр коомдон болуучу.
</item>
<item position="26">
 Ага (Билкыска): "Сарайга кир!" – деп айтылды. Качан ал аны көргөндө, суунун ирими экен деп ойлоп, шыйрагын ачты. Ал (Сулайман): "Бул сарай айнектен салынган" – деди. Ал (Билкыс): "Эгем, мен өз жаныма өзүм заалымдык кылгам. Мен эми Сулайман менен бирге ааламдардын Эгеси болгон Аллахка моюн сундум" – деди.
</item>
<item position="26">
 Биз Самудка алардын тууганы Салихти жөнөттүк: "Аллахка табынгыла" (– деди ал). Бирок алар бир-бирине каршы душман болгон эки топко бөлүнүп кетти.
</item>
<item position="26">
 Ал: "Эй элим! Силер эмне үчүн жакшылыктын ордуна жамандыка шашыласыңар? Силер эмнеге Аллахдан кечирим суранбайсыңар? Мүмкүн силерге ырайым кылынаар" – деди.
</item>
<item position="26">
 Алар: "Биз сенден жана сени менен бирге жакшы эмес жышаандарды көрүп жатабыз" - дешти. Ал: "Силердин жышаандар Аллахка көз каранды. Ооба, силер сыноодогу элсиңер" – деди.
</item>
<item position="26">
 Калаада жер үстүнө жакшылыкты эмес, бузукулукту таратып жүргөн тогуз киши бар эле.
</item>
<item position="26">
 Алар: "Аллахтын аты менен бир-бириңерге ант бергиле. Түн ичинде аны үй-бүлөсү менен бирге өлтүрүп, анан анын жакынына: "Биз алардын өлгөнүн көрбөдүк. Биз чынын айтуучуларбыз дейли" – дешти.
</item>
<item position="26">
 Алар айла-амал кылышты. Биз да айла-амал жасадык. А алар муну сезишпеди.
</item>
<item position="26">
 Алардын айла-амалдарынын арты кандай болгонун карап көрчү. Биз аларды жана алардын коомун бүтүндөй жок кылдык.
</item>
<item position="26">
 Мына бул ойрон болгон алардын үйлөрү - алардын заалымдыктары үчүн болгон. Акыйкатта, мында акыл калчагандар үчүн үлгүлөр бар.
</item>
<item position="26">
 Биз ыймандууларды жана такыбаларды куткардык.
</item>
<item position="26">
 Лут өз коомуна: "Чын эле силер бузукулук кыласыңарбы? Силер аны көрүп турасыңар го.
</item>
<item position="26">
 Чын эле силер аялдардын ордуна эркектерди каалайсыңарбы? Ооба, силер акылдан азган коомсуңар" – деди.
</item>
<item position="26">
 Анын коому мындай жооп беришти: "Лутту үй-бүлө, жакындары менен биздин айылдан чыгарып салгыла, анткени булар тазасынган кишилер."
</item>
<item position="26">
 Биз аны жана анын үй-бүлөсүн аялынан башкаларын куткардык. Ага (аялга) Биз калгандардын арасында болууну алдын-ала белгилегенбиз.
</item>
<item position="26">
 Биз аларга жаан төктүрдүк. Бул жаан эскертилгендер үчүн өтө катуу кыйраткыч эле.
</item>
<item position="26">
 Аллахка мактоо! Анын тандаган пенделерине салам! Аллах жакшыбы же Ага шерик кылынып жаткандар жакшыбы?
</item>
<item position="26">
 Же асмандар менен жерди жараткан жана силерге асмандан жаан жаадырып берген (жакшыбы)? Силер аны өстүрүүгө күчүңөр жетпегенде көркөмдүү бактарыңарды өстүрүп бербедиби? Аллах менен бирге башка кудай барбы? Ооба, алар жолдон чыккан коом эле.
</item>
<item position="26">
 Ал жерди катуу кылып, ал аркылуу дарыяларды алып өтүп, анын үстүнө тоолорду орнотуп жана эки деңиздин аралыгына тосмо кылган. Аллах менен бирге башка кудай барбы? Балким, алардын көпчүлүгү акыл калчабайт.
</item>
<item position="26">
 Же Ага кайрылганда запкы чеккенге жооп берген, жамандыкты кетирген жана силерди жер үстүнө орун басар кылып жараткан (жакшыбы)? Аллах менен бирге башка кудай барбы? Силер аз эскересиңер.
</item>
<item position="26">
 Же силерди караңгылыкта кургактык жана деңиздер аркылуу алып өткөн, өз мээримдүүлүгүнүн кубанычтуу кабары кылып шамалдарды жөнөткөн (жакшыбы)? Аллах менен бирге башка кудай барбы? Аллах Аны менен бирге табынып жаткандардан бийик.
</item>
<item position="26">
 Же биринчи ирет жаратууну баштап, андан кийин аны кайталаган, силерге асмандан жаан жаадырып берген (жакшыбы)? Аллах менен бирге башка кудай барбы? "Эгер силер туура айтып жатсаңар, далилдериңерди келтиргиле" – дегин.
</item>
<item position="26">
 Асмандарда жана жерде болгон жашыруунду Аллахдан башка эч ким билбейт. Алар качан тириле тургандыгын да туйушпайт – дегин.
</item>
<item position="26">
 Алар акыреттеги жашоонун маанисин түшүнүшпөйбү? Жок! Алар ал тууралуу өтө шектенүүдө. Ооба, алар сокурлар.
</item>
<item position="26">
 Каапыр болгондор: "Чын эле биз жана биздин аталарыбыз топурак болуп кеткен соң, кайрадан (тирилип) чыгарылабызбы?" – дешет.
</item>
<item position="26">
 Бул бизге жана биздин ата-бабаларыбызга мурунтан эле убада кылынып келген нерсе. Бул мурункулардын жомогу гана.
</item>
<item position="26">
 Жер үстүндө жүрүп, күнөөлүүлөрдүн арты кандай болгондугун карап көргүлөчү – дегин.
</item>
<item position="26">
 Алар тууралуу кайгырбагының жана алардын кылып жаткан айла-амалдарынан кысынбагын!
</item>
<item position="26">
 Эгер чынчыл болсоңор, бул убада качан (аткарылат)? – дешет.
</item>
<item position="26">
 Силер шаштырганыңардын кээ бири мүмкүн силерге жакын калды – дегин.
</item>
<item position="27">
 Акыйкатта, Эгең адамдарга карата ырайымдуулук ээси. Бирок, алардын көбү шүгүр кылышпайт.
</item>
<item position="27">
 Акыйкатта, Эгең алардын көкүрөгүндө эмне катылгандарын жана эмне ачыкка чыгарылгандарын жакшы билет.
</item>
<item position="27">
 Асмандарда жана жерде ачык китепке жазылбай калган эч бир жашыруун нерсе жок.
</item>
<item position="27">
 Акыйкатта, бул Куран Исраил урпактарынын эмне жөнүндө талашкан нерселеринин көп бөлүгүн баян кылат.
</item>
<item position="27">
 Акыйкатта ал момундар үчүн туура жол жана мээримдүүлүк.
</item>
<item position="27">
 Албетте, Эгең алардын араларында Өзү адилеттүүлүк менен өкүм кылат. Ал Ызааттуу, Билүүчү.
</item>
<item position="27">
 Аллахка гана тобокел кыл. Анткени сен, ачык-айкын акыйкаттын үстүндөсүң.
</item>
<item position="27">
 Акыйкатта, сен өлүктөргө да, дүлөйлөргө да алар артка кетип баратышканда чакырыгыңды угуза албайсың.
</item>
<item position="27">
 Сен сокурларды алардын адашуусунан туура жолго чыгара албайсың. Сен Биздин аяттарыбызга ишенгендерге гана угуза аласың. Мына ошолор мойун сунгандар.
</item>
<item position="27">
 Биз аларга жазалай турган мезгил жеткенде жер алдынан бир жаныбар чыгарабыз, ал аларга Биздин аяттарыбызга ишенбеген адамдар жөнүндө айтып берет.
</item>
<item position="27">
 Ошол күнү Биз ар бир элден аяттарыбызды жалган деп эсептегендердин топторун чогултабыз. Аларды бөлүштүрөбүз.
</item>
<item position="27">
 Алар келишкенде Ал: "Билимиңер жетпей туруп эле, чын эле силер Менин аяттарымды жалганга чыгардыңар беле? Кана, силер эмне кылгансыңар?" – дейт.
</item>
<item position="27">
 Алар заалым болгондуктары үчүн алардын үстүнө өкүм түшөт. Алар түк сүйлөй алышпайт.
</item>
<item position="27">
 Чын эле алар Биз түндү эс алуу үчүн кылганыбызды, а күндүздү жарык кылуу үчүн кылганыбызды көрүшпөйбү? Акыйкатта, мында ыймандуулар үчүн белгилер бар.
</item>
<item position="27">
 Сурнай тартылган мына ошол күндө асмандар менен жердеги Аллах каалагандардан башкалары катуу коркушуп, Аллахка кор болгон абалда келишет.
</item>
<item position="27">
 Ошондо сен кыймылсыз деп эсептеп келген тоолор баардыгын мыкты кылып орундаган Аллахтын аракети менен булут өңдүү жылып келе жаткандыгын көрөсүң. Ал силердин кылып жатканыңар тууралуу толук кабардар.
</item>
<item position="27">
 Кимде-ким жакшылык менен келсе, ага андан да мыктысы берилет. Алар Кыямат күнүндө толук коопсуздукта болушат.
</item>
<item position="27">
 А ким жаман менен келсе, алар жүздөрү менен отко ташталат: "Ырас эле силерге кылган ишиңерге жараша (жаза) берилген жокпу?" (- делинет).
</item>
<item position="27">
 "Мага бул шаардын Эгесине сыйынууга буйрук кылынган. Ал аны (күнөө иштерге) арам кылган. Ага баары таандык жана моюн сунуучулардан болуу мага буйрук кылынган, إِنَّمَا أُمِرْتُ أَنْ أَعْبُدَ رَبَّ هَذِهِ الْبَلْدَةِ الَّذِي حَرَّمَهَا وَلَهُ كُلُّ شَيْءٍ وَأُمِرْتُ أَنْ أَكُونَ مِنَ الْمُسْلِمِينَ
</item>
<item position="27">
 27 92 027092 125760 0:00:15 и читать Коран». Кто следует прямым путем, тот поступает во благо себе. А тому, кто впал в заблуждение, скажи: «Я – всего лишь один из тех, кто предостерегает».&nbsp; жана Куран окууга. А ким туура жол менен барса өзүнүн гана жанынын пайдасына, а ким адашса, ага: ""Мен эскертүүчүлөрдөн ганамын"" - деп айт."
</item>
<item position="27">
 Аллахка мактоо! Ал силерге Өзүнүн белгилерин көргөзөт, а силер аны көрөсүңөр. Силердин Эгеңер эмне кылып жатканыңарды билип турат! – деп айт.
</item>
<item position="27">
 То, син, мим.
</item>
<item position="27">
 Бул ачыктоочу Китептин айаттары.
</item>
<item position="27">
 (Эй, Мухаммед!) сага Муса менен Фараондун байанын ишенүүчү эл үчүн жакшылап окуп беребиз.
</item>
<item position="27">
 Чындыгында, Фараон жер бетинде үстөмдүк кылып, элин топторго бөлдү. Алардын бир тобун эзип, уул балдарын мууздап, айалдарын тирүү калтырчу. Анткени ал бузукулардан болчу.
</item>
<item position="27">
 (Биз) ал жердеги эзилгендерге камкордук кылууну, аларды жол башчы кылып, өздөрүн мураскор кылууну каалайбыз:
</item>
<item position="27">
 Аларды жерге (Мисирге) отурукташтырууну; Фараонго, Хаманга жана ал экөөсүнүн аскерлерине өздөрүнүн корккон нерселерин көрсөтүүнү кааладык.
</item>
<item position="27">
 Мусанын апасына: "Аны эмиз да, ага бир нерсе болот деп корксоң, анда аны дарыйага салып жибер. Коркпогун да, кайгырбагын. Чындыгында аны сага кайтарып, пайгамбарлардан кылабыз" деп айан бердик.
</item>
<item position="27">
 Ошондо Фараондун үй бүлөсү өздөрүн кайгыртып душман боло турган баланы таап алышты. Акыйкатта, Фараон менен Хаман жана алардын аскерлери (оор) күнөөгө батышкан.
</item>
<item position="27">
 Фараондун айалы: "Менин да, сенин да көзүңдү кубанычка бөлөсүн. (Ошондуктан) аны өлтүрбөгүлө. Балким бизге пайдасы тийээр, болбосо бала кылып алаарбыз",–деди. А алар сезишкен жок.
</item>
<item position="27">
 Мусанын апасы пайдасыз санаага батып, таң атырды. Эгер анын жүрөгүн (Аллахка) ишенүүчүлөрдөн кылып бекемдебеген болсок, анда аны билдирип коймок.
</item>
<item position="27">
 Апасы Мусанын тайэжесине: "Анын (Мусанын) артынан барчы", –деди. Ал алар байкабаган жактан акмалап жүрүп олтурду.
</item>
<item position="27">
 Мурда ага эмизүүчүлөрдү тыйуу салып койгон элек. Ошондо анын эжеси: "Аны силер үчүн багып бере турган, ага камкор бир үйдү көрсөтөйүнбү?", – деди.
</item>
<item position="27">
 Ошентип Аллахтын убадасы акыйкат экенин билүүсү үчүн аны апасынын көзүн кубантып, кайгыртпай турган кылып (кайра) кайтардык. Бирок алардын көбү билишпейт.
</item>
<item position="27">
 (Муса) эрезеге жетип, теңелген кезде ага даанышмандык жана илим бердик. Жакшылык кылуучуларды ушинтип сыйлыкка бөлөйбүз.
</item>
<item position="27">
 (Муса) эл капарсыз жаткан убакта шаарга кирди да, анда мушташып жаткан эки адамды көрдү. (Алардын) бири өз тобунан, бири душман тараптан эле. Ошондо өз тобунан болгону душманына каршы Мусадан жардам сурады. Ошондо Муса аны муш менен урганда, ага өлүм келди. (Муса): "Бул – шайтандын иши. Анткени ал даана адаштыруучу душман" (деди).
</item>
<item position="27">
 Оо, Эгем! Чындыгында мен өзүмө (күтүүсүздөн) жамандык кылып алдым. Мени кечире көр!", – деди. Ошондуктан, Аллах аны кечирди. Анткени, Ал – Кечиримдүү, Ырайымдуу!
</item>
<item position="27">
 (Муса): "Оо Эгем! Мага берген ырыскыңа ант! Эми күнөөкөрлөргө жардам бербеймин", – деди.
</item>
<item position="27">
 (Ошол түнү Муса) шаарда коркуп, алаңдап таң атырды. Ал эми кечээки андан жардам сураган неме дагы жалбарып (жардам сурап) жатат. Муса ага: "Сен чындап адашкан неме экенсиң",–деди.
</item>
<item position="27">
 Ошондо (Муса) экөөнүн тең душманын чапчыгысы келген кезде ага: "Эй, Муса! Кечээ бир адамды өлтүргөндөй, бүгүн мени өлтүрөсүңбү? Сен бул жерде тынчтыкты каалоочулардан болбой, зомбулардан болууну каалайсыңбы?",–деди.
</item>
<item position="27">
 Шаардын четинен бир киши чуркап келип: "Эй, Муса! Төбөлдөр сени өлтүрүү тууралуу кеңешип жатышат. Дароо (шаардан) чыгып кет! Чындыгында, мен сага насаат айтуучуларданмын",–деди.
</item>
<item position="27">
 Ошол учурда Муса корко баштады да, шаардан чыгып: "Оо Эгем! Мени заалым элден куткара көр!",–деди.
</item>
<item position="27">
 Ал Мадйан жакка жөнөгөн кезде: "Оо, Эгем! Мага туура жолду көрсөтүүңдү үмүт кыламын", – деди.
</item>
<item position="27">
 Мадйан суусуна жеткенде, ал жерде мал сугарган бир топ адамды көрдү. Анан, алардан обочолонуп, малдарын суудан тосуп турган эки айалды көрдү да: "Экөөңөрдүн тартынганыңар эмне?", – деди. Экөө: "Малчылар малын алып кеткенге чейин (биз малдарыбызды) сугара албайбыз. Атабыз болсо улгайган карыйа", – дешти.
</item>
<item position="27">
 Муса алардын малдарын сугарып берди да, анан көлөкөгө бурулуп: "Оо, Эгем! Сен мага эмне жакшылык жиберсең да муктажмын",–деди.
</item>
<item position="27">
 Ошентип эки айалдын бири келип, уйалган түр менен: "Атам бизге мал сугарып берген акыңды берүү үчүн сени чакырып жатат",–деди. Муса ага келгенде, болгон окуйаны айтып берди. Шуайп: "Коркпо! Заалым элден кутулдуң!",–деди.
</item>
<item position="27">
 Эки кыздын бири: "Ата, аны (ишке) жалдап алып кал. Чындыгында, ал жалданган адамдардын мыктысы, күчтүүсү жана ишенимдүүсү",–деди.
</item>
<item position="27">
 (Кыздардын атасы Мусага): "Мага сегиз жыл жалданып иштеп берсең, мына бул эки кызымдын бирин сага никелеп берээр элем. Эгер онду толуктасаң, ал сенин өз ишиң. Сага машакат пайда кылууну каалабаймын. Аллах кааласа менин жакшы адам экенимди көрөөрсүң",–деди.
</item>
<item position="27">
 (Муса): "Ушул сени менен менин ортобуздагы келишим бойунча (сен атаган) эки мөөнөттүн кайсынысын аткарсам да, мага каршылык жок (болсун). Айтканыбызга Аллах күбө",–деди.
</item>
<item position="27">
 Муса (жалданган) мөөнөтүн бүтүрүп, жубайы менен жолго чыкканда, Тур жактан бир от көрүп, жубайына: "Туруп тургула. Ырасында, бир от көрдүм. Балким, бир кабар, же силер жылынышыңар үчүн (ошол) оттон бир шамана алып келермин",–деди.
</item>
<item position="27">
 Ал жерге келген кезде кут даарыган жердеги өрөөндүн оң жагындагы дарактын жанынан: "Эй, Муса! Акыйкатта, Мен – ааламдардын Эгеси, Аллахмын!", – деген үн чыкты:
</item>
<item position="27">
 Тайагыңды ташта!- дедик. (Ал таштады да) ошондо аны ийрелеңдеген жылан таризинде көрүп, бурула калып, артын карабастан жолго түштү. "Эй, Муса! Бери бурул, коркпо! Чындыгында, сен амандыкта болуучулардансың!
</item>
<item position="27">
 Колуңду койнуңа сал. Оорусуз, аппак болуп чыгат. Коркуудан салбыраган колдоруңду жыйна. Бул экөөсү – Фараонго да, анын адамдарына да Эгеңден (түшкөн) эки далил (болот). Анткени, алар бузуку эл..." (– дедик).
</item>
<item position="27">
 (Муса): "Эгем! Чындыгында, алардын бир адамын өлтүрүп койгон элем. Ошондуктан алар мени өлтүрүп койушунан коркомун.
</item>
<item position="27">
 Бир тууганым Харун мага караганда сөзгө чеченирээк. Ошондуктан, аны мени менен бирге жардамчы кылып жибер, тайаныч болсун. (Анткени) алардын мени жалганчыга чыгарышынан коркомун",–деди.
</item>
<item position="27">
 (Аллах): "Тууганың аркылуу билегиңди күчтүү, экөөңдү алар жете албай тургандай, үстөм кыламын. (Биздин) айаттарыбыз менен экөөң да, силерди ээрчигендер да жеңишке ээ болосуңар",–деди.
</item>
<item position="27">
 Муса, аларга ачык-айкын айаттарыбыз менен келген кезде алар: "Бул жасалма сыйкырчылык гана. Муну мурда өткөн ата-бабаларыбыздан укканбыз", – дешти.
</item>
<item position="27">
 Муса: "(Аллахтын) Өзүнүн алдынан ким тууралыкты алып келгенин жана акыркы конуштун акыбети кимдики болорун Эгем жакшы билет. Чындыгында, (силер сыйактуу) заалымдар кутулушпайт!",– деди.
</item>
<item position="27">
 Фараон: "Эй, төбөлдөр! Мен силердин менден бөлөк кудайыңар бар экенин билбеймин. Эй, Хаман! Мен үчүн балчыкка от жагып, бир мунара жаса. Балким, ошондо Мусанын Кудайын көрөрмүн. Чындыгында, аны жалганчы деп ойлоймун",–деди.
</item>
<item position="27">
 Ал жана анын аскерлери жер бетинде өздөрүн орунсуз орой алып жүрүшөт. Чындыгында, алар өздөрүн Биз жакка кайтарылбайбыз деп ойлошот.
</item>
<item position="27">
 Аны да, анын аскерлерин да колго алып, деңизге (чөктүрүп) таштадык. Заалымдардын (аракетинин) акыбети кандай болгонун көр!
</item>
<item position="27">
 Аларды Тозокко чакыра турган жолбашчы кылып койдук. Ошондой эле кыйамат күнү алар жардам көрүшпөйт.
</item>
<item position="27">
 Алардын артынан бул дүйнөдө да каргыш ээрчитип койдук. Андан сырткары, кыйамат күнү да көрүнүксүздөрдөн болушат.
</item>
<item position="27">
 Чындыгында, оболку муундарды жок кылгандан кийин, адамдар Мусага түшүнүшү үчүн Китепти көрүнөө далилдер жана тууралык менен, ырайым түрүндө бердик.
</item>
<item position="27">
 Биз Мусага буйрук берген кезде сен Батыш тарапта эмес элең. Ошондуктан көрүп тургандардан эмессиң.
</item>
<item position="27">
 Канчалаган муундарды (элди) жараттык. Аларга узун өмүрлөр берилди. (Сен) айаттарыбызды окуп берүү үчүн Мадйан элинин ичинде да болгон эмессиң. Бирок (ал кабарларды) сага жөнөтүүчү үүчү – Бизбиз.
</item>
<item position="27">
 Биз Мусага сүйлөгөн кезде Тур жакта эмес элең. Бирок, сага ырайым түрүндө сенден мурун өздөрүнө эскертүүчү (пайгамбар) келбеген элди эскертүү үчүн жиберилдиң. Мүмкүн, алар түшүнүшөөр.
</item>
<item position="27">
 Эгер аларга өз колдору менен жасагандарынын айынан бир балээ келе турган болсо, анда алар: "Оо, Эгебиз! Эмне үчүн бизге бир пайгамбар жибербедиң? Ошондо айаттарыңа мойун сунуп, момун болоор элек", – деп айтышат.
</item>
<item position="27">
 Ал эми аларга Өз алдыбыздан Акыйкат келген кезде, алар: "Мусага берилген нерсе (кереметтер) эмне үчүн буга берилген жок?",–дешти. Алар мурда Мусага берилгенге да каршы чыгышкан эмес беле? (Муса менен Харунду) "Бири-бирине жардамдашкан сыйкырчылар", – дешип: "Биз экөөсүнө тең каршыбыз",– дешкен.
</item>
<item position="27">
 (Сен): "Эгер чын айтуучулардан болсоңор, Аллах тараптан ал экөөсүнөн туурараак бир китеп алып келгиле, ошондо мен аны ээрчиймин",– деп айт.
</item>
<item position="27">
 Ошондо да сага жооп бербесе, анда чындыгында, алардын өз каалоолору сүйрөгөн жакка кетти деп биле бер. Аллахтын көрсөтмөсүн ээрчибестен, өз каалоолору оогон жакка ээрчигендерден да адашкан адам барбы? Албетте, Аллах заалым элди туура жолго салбайт.
</item>
<item position="27">
 Акыйкатта, аларды эскертүү үчүн сөзүбүздү улаштырып айттык.
</item>
<item position="27">
 Мурун өздөрүнө китеп берилгендер ага ишенишет.
</item>
<item position="27">
 Аларга окулганда: "Биз буга ишендик. Чындыгында, ал Эгебиз тараптан түшүрүлгөн Акыйкат Сөз. Ырасында, мурда эле мойун сунган элек",– дешти.
</item>
<item position="27">
 Мына ошолорго сабыр кылгандыгы себептүү сыйлыктары эки эсе кылып берилет. Ошондой эле алар жамандыкты жакшылык менен жойуп, өздөрүнө берген ырыскыларыбыздан тийиштүү жерлерге жумшашат.
</item>
<item position="27">
 Алар пайдасыз сөздөрдү уккан кезде, андан жүз үйрүшүп: "Биздин жасаганыбыз өзүбүзгө, силердин кылганыңар – өзүңөргө таандык. Аман эле болгула!. (Силердей) наадандарды (дос кылууну) каалабайбыз",–дешет.
</item>
<item position="27">
 Чындыгында, жакшы көргөндөрүңдү эле туура жолго сала албайсың. Бирок, Аллах кимди кааласа, аны туура жолго салат. Анткени, Ал –туура жолду таба тургандарды жакшы билет.
</item>
<item position="27">
 (Курайш тобу): "Эгер сени менен бирге туура жолго түшсөк, жерибизден куулуп кетебиз",–дешти. Аларды Өз алдыбыздан өсүмдүктөрү ырыскы түрүндө өсүп чыга турган ары кастарлуу, ары бейпил жерге (Меккеге) Биз жайгаштырбадык беле? Бирок, алардын көпчүлүгү түшүнбөйт.
</item>
<item position="27">
 Турмушуна мактанган канчалаган калааларды жок кылдык. Мына, алардан кийин конуштарында аз гана адам жашап, журттары бош калды. Алардын жерине Биз мураскор болдук.
</item>
<item position="27">
 (Эй, Мухаммед!) Эгең, калааларга Биздин айаттарыбызды окуп бере турган элчилерди (элдин) негизги бөлүгүнө жибербей туруп, жок кылган эмес. Калкы заалым калааларды гана жок кылабыз.
</item>
<item position="27">
 Силерге берилген нерселер – бул дүйнө тиричилигинин буйумдары жана кооздуктары гана. Ал эми Аллахтын алдындагы нерсе – ары мыкты, ары түбөлүктүү. Акыл калчабайсыңарбы?
</item>
<item position="27">
 Ал эми Аны менен жолугуусу убада кылынган адам – Биз бул дүйнө тиричилигинде пайдаландырып, анан өзү Кыйамат күнү жазага кабылуучулардан болгон адамга кантип эле окшош болсун?
</item>
<item position="27">
 Аллах ал күнү аларга: "Силердин Мага кошкон шериктериңер кайда?" – деп сурайт.
</item>
<item position="27">
 Өздөрүнө сөз берилгендер: "Оо, Эгебиз! Булар – биз адаштыргандар. Аларды өзүбүз адашкандай адаштырдык. Алардан качып, Сага келдик. Алар чындыгында бизге деле сыйынышчу эмес",– дешет.
</item>
<item position="27">
 Ал аларга: "(Мага) кошкон шериктериңерди чакыргыла!",–дейт. Ошондо алар чакырышат. Чакыргандары жооп бербейт. Ошентип, алар Тозокту көрүшөт. Алар туура жолдо жүргөн болсочу... (Тозоктон кутулушаар эле)!
</item>
<item position="27">
 Аллах ал күнү аларга: "Элчилерибизге кандай жооп бердиңер?!" – дейт.
</item>
<item position="27">
 Ал күнү аларга кабарлар да берилбейт, өз ара да сүйлөшүшпөйт.
</item>
<item position="28">
 Ал эми ким тообо кылып, ыйман келтирип, жакшы иштерди жасаган болсо, анда алардын (Тозоктон) кутулуучулардан болушу күтүлөт.
</item>
<item position="28">
 Эгең Өзү каалаганын жаратат да, (Өзү) каалаганын (Бейиш үчүн) тандап алат. Аларда болсо тандоо ыктыйары жок. Аллах – алар кошкон шериктерден Аруу да, Бийик да!
</item>
<item position="28">
 Эгең алардын көөдөндөрүндө жашырган нерселерин да, көрүнөө жасаган нерселерин да билет!
</item>
<item position="28">
 Ал – Аллах. Андан башка Кудай жок. Оболкуда да, акыретте да бардык мактоолор Ага! Өкүм чыгаруу – Ага гана таандык. Ага кайтарыласыңар.
</item>
<item position="28">
 Аларга: "Көрдүңөрбү: Эгер Аллах силерге Кыйамат күнүнө чейин түбөлүктүү караңгылык кылып койсо, аны жарык кылып берээр кудайыңар ким? Укпайсыңарбы?",–деп айт.
</item>
<item position="28">
 Көрдүңөрбү: Эгер Аллах силерге Кыйамат Күнүнө чейин түбөлүктүү күндүз кылып койсо, Аллахдан башка силерге дем алдыруучу түндү жарата турган кудайыңар кайсы? Көз жүгүртөйсүңөрбү?, –деп айт.
</item>
<item position="28">
 Аллах силерге Өз ырайымы менен түндү тыныгышыңар, ал эми күндүздү Анын жакшылыгын издешиңер үчүн жараткан. Албетте, (Аллахка) шүгүр кылаарсыңар.
</item>
<item position="28">
 Ошол күнү (Аллах) аларга: "Менин шеригим деп ойлогонуңар кайда?",–деп айтат.
</item>
<item position="28">
 Ал күнү ар бир коомдон бирден күбө (ортого) чыгарылып: "Далилдериңерди көрсөткүлө!",– дейбиз. Ошондо, алар чыныгы Акыйкат Аллахка таандык экенин билишет да, алардын ойдон чыгарган нерселери жок болот.
</item>
<item position="28">
 Чындыгында, Карун Мусанын элинен болчу, бирок аларга каршы чыкты. Ага ачкычтарын күчтүү бир топ араң көтөрүп жүрө турган казыналарды берген элек. Ошондо ага анын эли: "Кубанба! Чындыгында, Аллах көпкөндөрдү жакшы көрбөйт!",–деди.
</item>
<item position="28">
 "Аллахтын сага берген дөөлөтү аркылуу акырет конушуна жетүүгө умтул да, бул дүйнөдөгү ырыскыны да унутпа. Аллах сага жакшылык кылгандай, сен да жакшылык кыл. Жер бетинде бузукулук кылууну көздөбө. Аллах бузукуларды сүйбөйт. وَابْتَغِ فِيمَا آتَاكَ اللَّهُ الدَّارَ الْآخِرَةَ وَلَا تَنسَ نَصِيبَكَ مِنَ الدُّنْيَا وَأَحْسِن كَمَا أَحْسَنَ اللَّهُ إِلَيْكَ وَلَا تَبْغِ الْفَسَادَ فِي الْأَرْضِ إِنَّ اللَّهَ لَا يُحِبُّ الْمُفْسِدِينَ
</item>
<item position="28">
 28 78 028078 248256 0:00:31 Он сказал: «Все это даровано мне благодаря знанию, которым я обладаю». Неужели он не знал, что до него Аллах погубил целые поколения, которые превосходили его мощью и накоплениями? Грешники не будут спрошены об их грехах.&nbsp; (Карун): Чындыгында, муну (байлыктарды) мен өз илим-билимим менен таптым"",– деди. Чындыгында, Аллах андан мурун, андан да күчтүү, андан да бай коомдорду кыйратканын билбедиби? Күнөөкөрлөр күнөөлөрү тууралуу суралбайт."
</item>
<item position="28">
 Ал (Карун) коомунун алдына шаңдуу салтанат менен чыккан кезде, бул дүйнө жашоосун сүйгөндөр: "Аттиң! Бизде да Карунга берилгендей (байлык) болсо, анткени, Ал зор үлүштүн ээси!",–дешти.
</item>
<item position="28">
 Өздөрүнө (Аллахдан) илим-билим берилгендер: "Ыйман келтирип, жакшы иштерди жасагандардын Аллах берүүчү сыйлыгы мындан да мыкты! Ал эми ага сабырдуулар гана жетет!" –дешти.
</item>
<item position="28">
 Акыры, аны да, анын турагын да жерге жуттуруп жибердик. Аллахдан башка ага жардам берээр бир да тайпа болгон жок, ары көмөк көрсөтүүчүлөр да болгон жок.
</item>
<item position="28">
 (Ошондо) кечээ эле анын ордунда болуп калууну көксөгөндөр: "Мына азап! Аллах пенделеринен кимди кааласа, ошонун ырыскысын кенен кылып, (кимдикин кааласа) тар кылып койот тура. Эгер Аллах бизге камкордук кылбаганда, албетте, бизди да жерге жуткузуп салмак. (Аллахтын) айткандарынан каапырлар кутула алышпайт", – (дешти).
</item>
<item position="28">
 Мына, акырет журту. Аны жер бетинде менменсинбегендерге, бузукулук кылбагандарга насип кылып койобуз. Чындыгында, (жакшы) акыбет –такыбалардыкы.
</item>
<item position="28">
 Ким бир жакшылык жасаса, ага андан жакшыраак сыйлык бар. Ал эми ким бир жамандык жасаса, ал жамандыкты жасагандарга, ошол кылган иши үчүн гана жаза берилет.
</item>
<item position="28">
 (Эй, Мухаммед!) Куранды сага түшүргөн – Аллах. Албетте, (Ал) сени кайтар жериңе кайтарат. (Сен): "Эгем – туура жүргөн кишини да, ачык адашкан адамды да жакшы Билүүчү!" –дегин.
</item>
<item position="28">
 Сен өзүңө Китеп түшүрүлө тургандыгын үмүт кылган эмес элең. Бирок, бул – Эгеңдин ырайымы. Каапырларга жардам берүүчү болбо!
</item>
<item position="28">
 Аллахтын айаттары сага түшүрүлгөндөн кийин, алар сени андан тосушпасын. Аларды Эгеңе чакыр да, эч качан Ага шерик кошуучулардан болбо.
</item>
<item position="28">
 Аллах менен катар башка нерселерге сыйынба. Андан башка Кудай жок! Анын Өзүнөн башка бардык нерселер жок болуучу. Өкүмдарлык – Ага гана таандык. Ага гана кайтасыңар!
</item>
<item position="28">
 Алиф, Лам, Мим.
</item>
<item position="28">
 Адамдар: "Биз ыйман келтирдик", – дешсе эле, сыналбай калып калабыз деп ойлошобу?
</item>
<item position="28">
 Биз аларга чейинки болгондорду да сынаганбыз. Албетте, Аллах чынчылдарды да, жалганчыларды да билет.
</item>
<item position="28">
 Же жамандык иштерди кылып жаткандар Бизден ашып кетебиз деп ойлошобу? Алар чыгарган өкүм кандай жаман.
</item>
<item position="28">
 Ким Аллах менен кезигүүнү кааласа, албетте, Аллахтын белгилеген мөөнөтү келет. Ал – Угуучу, Билүүчү.
</item>
<item position="28">
 Ким күрөшүп аракеттенсе, ал өз жаны үчүн аракеттенип умтулат. Акыйкатта Аллах ааламга муктаж эмес.
</item>
<item position="28">
 Ыйман келтиргендердин жана жакшылык иштерди кылгандардын жамандыктарын жойуп салабыз, аларга жакшылыктары үчүн жакшыраак кылып сыйлык беребиз.
</item>
<item position="28">
 Биз инсанга ата-энесине жакшылык жасоону буйрудук. Эгер ал тууралуу сенде илим жок болсо да, алар Мага шерик кошууга сени түрткүлөй башташса, анда аларга баш ийбегин. Мага кайтасыңар жана Мен силердин эмне кылганыңардан кабар берем.
</item>
<item position="28">
 Ыйман келтиргендерди жана жакшылык иш кылгандарды Биз жакшы иш жасоочулардын катарына киргизебиз.
</item>
<item position="28">
 Адамдардын ичинде: "Биз Аллахка ишенебиз", – дегендер бар. Качан аларга Аллахтын жолунда зыйан жетсе, адамдардын сыноосун Аллахтын жазасындай көрүшөт. А Эгеңден жеңиш келген кезде алар: "Биз силер менен болгонбуз", – дешет. Чын эле Аллах ааламдардын көкүрөгүндө эмне бар экенин жакшы билбейби?
</item>
<item position="28">
 Аллах ыйман келтиргендерди да, эки жүздүүлөрдү да билет.
</item>
<item position="28">
 Ишенбеген каапырлар ыйман келтиргендерге: "Биздин жолубуз менен баргыла. Биз силердин күнөөңөрдү өзүбүзгө алабыз", – дешет. Алар алардын күнөөлөрүнүн эч нерсесин алышпайт. Алар жалганчылар.
</item>
<item position="28">
 Алар өздөрүнүн жүктөрүн (күнөөлөрүн) өздөрүнө ээрчигендердин күнөөлөрү (жүктөрү) менен бирге көтөрүшөт жана Кыйамат күнүндө өздөрүнүн эмнени ойлоп тапкандары тууралуу сурак беришет.
</item>
<item position="28">
 Биз Нухту анын коомуна жөнөттүк, ал алардын арасында элүүсү кем миң жыл турду. Аларды топон суу каптады. Алар адилетсиз заалымдар болушкан эле.
</item>
<item position="28">
 Биз аны жана аны менен кемеде бирге жүргөндөрдү куткардык. Аны ааламдар үчүн белги кылдык.
</item>
<item position="28">
 Ибрахимди (эстегин). Ал өз элине: "Аллахка сыйынгыла жана Андан корккула! Эгер билсеңер, бул силер үчүн жакшы", – деди.
</item>
<item position="28">
 Силер Аллахтын ордуна сөлөкөттөргө табынып, жалганчылыкты жасап жатасыңар. Акыйкатта, Аллахтын ордуна силер сыйынып жаткандар – силер үчүн ырыскы бере албайт. Ырыскыны Аллахдан гана талап кылгыла. Ага сыйынгыла жана Ага шүгүр кылгыла. Силер Ага кайтарыласыңар.
</item>
<item position="28">
 Эгер силер муну жалганга чыгарсаңар, анда силерге чейинки коомдор да жалганга чыгарып келген. Элчинин милдети – айкын (кабарды) жеткирүү гана.
</item>
<item position="28">
 Чын эле алар Аллах жаратууну алгач ирет баштап, андан соң аны кайталаарын көрүшпөйбү? Акыйкатта, бул Аллах үчүн жеңил.
</item>
<item position="28">
 Жер үстүндө жүрүп, Ал алгачкы жаратууну кандайча баштагандыгын карап көргүлө. Анан Аллах акыркы жаратууну пайда кылат. Аллах бардык нерсеге кудурети жетүүчү, – дегин.
</item>
<item position="28">
 Ал кимди кааласа жазалайт, кимди кааласа ырайымдуулук кылат жана силер Ага кайтарыласыңар.
</item>
<item position="28">
 Силер асмандар менен жерде эч нерсени алсыздандыра албайсыңар жана силерге Аллахдан башка коргооочу да, жардамчы да жок.
</item>
<item position="28">
 Аллахтын айаттарына жана Аны менен кездешүүгө ишенбеген каапырлар – Менин мээримимден үмүттөрүн үзгөндөр. Алар үчүн оорутуучу азап бар.
</item>
<item position="28">
 Ошондо анын элинин айткан жообу: "Аны өлтүргүлө, же өрттөп ийгиле", – гана болду. Аллах аны оттон куткарды. Акыйкатта ыймандуулар үчүн мында белгилер бар.
</item>
<item position="28">
 (Ибрахим): "Силер бул дүйнө жашоосунда өз араңардагы сүйүү үчүн Аллахдан башка сөлөкөттөрдү өзүңөргө алдыңар. Андан соң Кыйамат күнүндө бириңер экинчиңерден баш тартасыңар жана бириңер экинчиңерди каргап-шилейсиңер. Силердин жайыңар тозок болот. Силерге жардамчылар жок", – деди.
</item>
<item position="28">
 Аны Лут тастыктады. "Мен өзүмдүн Эгеме көчүүчүмүн, анткени Ал Ызааттуу, Даанышман", – деди.
</item>
<item position="28">
 Биз ага Исхакты жана Йакупту бердик. Анын урпактарына пайгамбарлыкты жана китепти ыроолодук. Ага бул дүйнөдө сыйлык ыйгардык, а акыретте албетте ал жакшылардан (болот).
</item>
<item position="28">
 Лут (өз) элине: "Албетте, Силер өтө бузук иш кылып жатасыңар, мындайда ааламда эч ким силерден ашкан эмес,
</item>
<item position="28">
 чын эле силер эркектерге барасыңар жана жолдорду кесесиңер, чогулуштарыңарда жаман иштерди кыласыңар. Анын элинин айткан жообу: "Эгер сен чынчылдардан болсоң, анда бизге Аллахтын азабы менен келгин", – деген гана болду.
</item>
<item position="28">
 Ал: "Эгем! Бузулган элге каршы мага жардам бер!" – деди.
</item>
<item position="28">
 Биздин элчилер кубанычтуу кабар менен Ибрахимге барган кезде, алар: "Биз бул калаанын жашоочуларын жок кылабыз. Чындыгында ал калаанын ээлөөчүлөрү заалымдардан болушкан", – дешти.
</item>
<item position="28">
 Ал: "Албетте, анда Лут бар", – деди. Алар: "Биз анда кимдер барын жакшы билебиз. Биз аны жана үй-бүлөсүн – айалынан башкаларын куткарабыз. Ал болсо анда калуучулардан", – дешти.
</item>
<item position="28">
 Биздин элчилерибиз ага келген кезде, ал алар үчүн кайгыра түштү жана аларды (айап) көкүрөгү кысылды. Алар: "Коркпо да кайгырба. Биз сени жана үй-бүлөңдү – айалыңдан башкасын куткарабыз, ал мында калуучулардан", – дешти.
</item>
<item position="28">
 Биз бул калаанын жашоочуларына бузулгандыктары үчүн асмандан азап түшүрөбүз.
</item>
<item position="28">
 Биз мындан акылы бар адамдар үчүн ачык белги калтырдык.
</item>
<item position="28">
 Мадйандыктарга алардын тууганы Шуайпты (жөнөттүк). Ал: "Эй элим! Аллахка сыйынгыла жана Кыйамат күнүнө ишенгиле. Жер үстүндө бузукулуктарды таратпагыла", – деди.
</item>
<item position="28">
 Алар аны жалганга чыгарышты, аларга жер титиреп, кыйроо жетти. Алар эртең менен өз үйлөрүндө кыймылсыз, бүк түшүп кала беришти.
</item>
<item position="28">
 Аад, Самуд (коомдору) да... Силерге алардын калган журттарынан ачык байкалат. Шайтан алардын иштерин кооз көргөзүп, аларды жолдон чыгарды. А алар көрүп туруучулар эле.
</item>
<item position="28">
 Карун, Фараон жана Хаман... Муса аларга ачык белгилер менен келди, а алар жер үстүндө менменсине бой көтөрүп жүрүштү жана алар (антип) узакка кете алышпады.
</item>
<item position="28">
 Алардын баарын Биз күнөөлөрү үчүн туттук. Алардын бирине бороондуу куйунду жөнөттүк, бирине кыйраткыч үн жетти, бирин жерге жуткуздук, кээ бирин чөктүрүп салдык. Аллах аларга заалымдык кылуу үчүн минткен жок, алар өздөрүнө-өздөрү зулумдук кылышты.
</item>
<item position="28">
 Өздөрүнө Аллахдан башканы жакын кылып алгандардын мисалы, өзүнө үй курган жөргөмүш өңдүү. Анткени, эгер алар билишкен болсо, үйлөрдүн эң начары жөргөмүштүн үйү.
</item>
<item position="28">
 Акыйкатта, Аллах Анын ордуна, Андан башканы чакырып жаткандарды билет. Ал – Ызааттуу, Даанышман.
</item>
<item position="28">
 Бул мисалдарды Биз адамдарга келтиребиз, бирок муну билгендер гана түшүнөт.
</item>
<item position="28">
 Аллах асмандар менен жерди акыйкат менен жаратты. Албетте, мында момундар үчүн белги бар.
</item>
<item position="28">
 Аларга китептен сага кабар берилгендерди окуп бер да, намаз оку. Анткени намаз бузукулуктан жана күнөөдөн тыйат. Ал эми Аллахты эскерүү андан да чоң. Аллах силердин эмне кылып жатканыңарды билип турат.
</item>
<item position="28">
 Алардын заалымдарынан башка китеп ээлери менен жакшы абалда гана талашып-тартышкыла. Жана: "Биз өзүбүзгө түшүрүлгөнгө да, силерге түшүрүлгөнгө да ишенебиз. Биздин Кудай да, силердин Кудай да бир. Биз Ага мойун сунгандарданбыз", – дегин.
</item>
<item position="28">
 Ушинтип Биз сага Китеп жөнөттүк. Биз Китеп ыроологондор ага ишенишет. Булардын арасынан да ага ишенгендер бар. Биздин айаттарыбыздан каапырлар гана баш тартат.
</item>
<item position="29">
 Сен ага чейин эч кандай китепти окуган жоксуң жана аны өз колуң менен жазган да эмессиң. Эгер антпегенде муну болбогон нерсе деп жаткандар (катуу) шектенишмек.
</item>
<item position="29">
 Ооба, бул илим берилгендердин көкүрөгүндөгү ачык-айкын айаттар. Биздин айаттарыбызды заалымдар гана четке кагат.
</item>
<item position="29">
 Алар: "Ага эмне Эгесинен белгилер түшүрүлбөйт" – дешет. "Акыйкатта кереметтер Аллахтын гана алдында, а мен болсо эскертүүчү ганамын", – дегин.
</item>
<item position="29">
 Чын эле аларга окулуп жаткан, Биз сага жөнөткөн Китеп жетишсизби? Акыйкатта мында ырайым жана ыйман келтирген коом үчүн насаат бар.
</item>
<item position="29">
 Менин жана силердин араңарда Аллах жетиштүү күбө. Ал асмандардагы жана жердегилерди билет. Ал эми жалганга ишенип, Аллахка ишенбегендер болсо, алар зыйанга учурагандар.
</item>
<item position="29">
 Алар сени азап келтирүүгө шаштырышат. Эгерде белгиленген мөөнөт болбогондо, анда аларга азап келер эле жана ал аларга күтүүсүздөн, алар билбеген учурда келет.
</item>
<item position="29">
 Алар сени азап келтирүүгө шаштырышат. Акыйкатта, тозок каапырларды курчап алган.
</item>
<item position="29">
 Азап алардын үстүнөн да, айак астыларынан да туткан кезде, Ал: "Кылганыңарды таткыла!" – деп айтат.
</item>
<item position="29">
 Эй, Менин ыймандуу пенделерим! Албетте Менин жерим кенен, Мага гана сыйынгыла!
</item>
<item position="29">
 Ар бир жан өлүмдү татат. Андан соң силер Бизге кайтарыласыңар.
</item>
<item position="29">
 Ыйман келтирип, жакшылык иш кылгандарды Биз алдында дарыйалар агып турган, Бейиштин бийик жайларына жайгаштырабыз, алар анда түбөлүккө калышат. Амал кылгандардын сыйлыгы кандай жакшы.
</item>
<item position="29">
 Алар сабырдуу болушкан жана Эгесине тобокел кылышат.
</item>
<item position="29">
 Канчалаган айбандар өздөрүнө азыгын камдай алышпайт. Аллах аларга да, силерге да ырыскы берип жатат. Ал – Угуучу, Билүүчү.
</item>
<item position="29">
 А эгер сен алардан: "Асмандар менен жерди ким жараткан, күн менен айды ким баш ийдирген?" – деп сурасаң, алар албетте: "Аллах", – дешет. Алар кандай алысташкан?!
</item>
<item position="29">
 Аллах өз пенделеринен кимди кааласа ырыскысын кеңейтет жана өлчөп берет. Акыйкатта, Аллах баарын Билүүчү.
</item>
<item position="29">
 А эгер сен алардан: "Асмандан жаан жаадырып жана аны менен жериңер өлгөндөн кийин кайра тирилткен ким?" – деп сурасаң, алар албетте: "Аллах", – дешет. "Аллахка мактоо!" – дегин. Бирок, алардын көпчүлүгү акыл калчашпайт.
</item>
<item position="29">
 Бул дүйнөдөгү жашоо ойун-күлкү гана, а акыреттеги – анык жашоо, эгер алар муну билген болсо.
</item>
<item position="29">
 Качан алар кемеде келе жатышканда ыймандарын тазалап, Аллахка кайрылып дуба кылышат. А качан кургакка чыкканда алар Ага шериктерди кошот.
</item>
<item position="29">
 Биз бергендерге ишенбөө үчүн жана алар ырахаттанып алыш үчүн ушуну жасашат. Алар жакында билишет.
</item>
<item position="29">
 Анын айланасындагы элдерге кол салып, туткундап турганда, Биз (Меккени) ыйык жана тынч жай кылганыбызды алар көрүшпөдүбү? Кантип эле алар жалганга ишенишет да, Аллахтын жакшылыгын танышат?!
</item>
<item position="29">
 Акыйкат келген кезде Аллахка каршы жалганды жаап, же акыйкатты калпка чыгаргандан ашкан заалым барбы? Баса, каапырлардын жайы – тозок эмеспи?
</item>
<item position="29">
 Биз үчүн умтулуп аракеттенгендерди, Биз туура жолдо алып барабыз. Акыйкатта, Аллах жакшылык кылуучулар менен бирге.
</item>
<item position="29">
 Алиф, лам, мим.
</item>
<item position="29">
 Рум жеңилди.
</item>
<item position="29">
 Эң жакын жерде алар жеңилгенден кийин кайра жеңишет.
</item>
<item position="29">
 Бир нече жылдын ичинде. Иш мурун да, кийин да Аллахтын эркинде (болот). Ошол күнү момундар кубанышат.
</item>
<item position="29">
 Аллахтын жардамы менен. Ал Өзү кимге кааласа жардам берет. Ал – Ызааттуу, Мээримдүү.
</item>
<item position="29">
 Бул – Аллахтын убадасы. Аллах убадасынан кайтпайт. Бирок адамдардын көбү (аны) түшүнбөйт.
</item>
<item position="29">
 Алар бул дүйнө тиричилигинде көрүнүп турган нерселерди гана билишет да, акыреттен бейкапар (жүрүшөт).
</item>
<item position="29">
 Аллах асмандар менен жерди жана ал экөөсүнүн ортосундагыларды чындык менен белгилүү бир мөөнөткө (чейин өмүр сүрүүлөрү) үчүн жаратты. (Адамдар жок дегенде) өздөрү тууралуу ой жүгүртүшпөйбү? Чындыгында, адамдардын көпчүлүгү Эгесине жолугууга каршы чыгышат.
</item>
<item position="29">
 Алар жер жүзүн кыдырып, өздөрүнөн мурункулардын акыбетинин кандай болгонун көрүшпөйбү? Чындыгында, алар булардан күчтүүрөөк болчу. Алар буларга караганда жерлерди да көбүрөөк айдашып, көбүрөөк дан себишчү. Аларга ачык далилдер менен элчилер да келген. Аллах аларга зулумдук кылган эмес. Бирок, алар өздөрүнө зулумдук кылышкан.
</item>
<item position="29">
 Ошондуктан жамандык кылгандардын акыбети – Аллахтын айаттарын жалганга чыгарып, аны келекелегендер үчүн жаман болот!
</item>
<item position="29">
 Алгачкы жараткан да Аллах, кийин Өзүнө кайтара турган да Ал Өзү. Ага кайтарыласыңар.
</item>
<item position="29">
 Кыйамат болгон күнү күнөөкөрлөр (Бейиштен) күдөр үзүшөт.
</item>
<item position="29">
 Аларга, Аллахка кошкон шериктеринин жардамы тийбей, алар өздөрү (Аллахка кошкон) ошол шериктерине каршы чыгышат.
</item>
<item position="29">
 Кыйамат күнү – ошол күнү (каапырлар менен момундар) ажыратылат.
</item>
<item position="29">
 Ал эми (Аллахка) ыйман келтирип, жакшылык кылгандар (Бейиш) бактарда сайрандашат.
</item>
<item position="29">
 Каапыр болуп, Менин айаттарымды жана акыретте Мага жолугууну жалганга чыгаргандар, мына ошолор – Тозокко дайардалгандар.
</item>
<item position="29">
 Ошондуктан, кеч киргизип, таң атырган убагыңарда жана таң атаарда Аллахты аруулагыла!
</item>
<item position="29">
 Асмандар менен жерде, кечке маал жана түшкү тыныгууңарда да бардык мактоо – Аллахка гана!
</item>
<item position="29">
 Ал өлүктөн тирүүнү чыгарып, тирүүдөн өлүктү чыгарат да, жерди ал өлгөндөн кийин кайра жандандырат. Ошол сыйактуу эле, силер (кабырлардан) кайра чыгарыласыңар.
</item>
<item position="29">
 Анын белгилеринин бири – силерди топурактан жаратышы. Кийин силер адам болуп (жер бетине) таркатылдыңар.
</item>
<item position="29">
 Ага байыр алууңар үчүн өзүңөрдөн жубай жаратып, ортоңорго махабат жана мээримдүүлүк берип койгону да – Анын белгилеринен. Чындыгында, ой жүгүрткөн эл үчүн ушуларда белгилер бар.
</item>
<item position="29">
 Асмандар менен жердин жаратылышы, силердин тилиңердин, түсүңөрдүн ар түрдүүлүгү да – Анын белгилеринен. Акыйкатта, буларда билимдүүлөр үчүн белгилер бар.
</item>
<item position="29">
 Кече-күндүз укташыңар, Аллахтын жакшылыктарын издешиңер да – Анын белгилеринен. Ырасында, кулак салган коом үчүн мында да белгилер бар.
</item>
<item position="29">
 Силерге коркуу жана үмүттөнүү түрүндө чагылганды көрсөтүп, асмандан жамгыр жаадырып, аны менен өлгөн жерди тирилтүүсү да – Анын белгилеринен. Чындыгында, мында да акыл жүгүрткөн эл үчүн үлгүлөр бар.
</item>
<item position="29">
 Асмандар менен жердин Анын буйругу менен турушу да – Анын белигилеринен. Ошондуктан, чакыруучу силерге үн салган кезде, силер дароо чыга келесиңер.
</item>
<item position="29">
 Асмандар менен жердеги бардык нерсе – Аныкы! Баары Ага баш ийет.
</item>
<item position="29">
 Ал жоктон бар кылып, анан кайра жаратат. Бул Ага оңой. Асмандар менен жердеги эң бийик мисалдар – Ага гана таандык. Ал – Ызааттуу, Даанышман!
</item>
<item position="29">
 Ал силерге өзүңөрдөн мындай мисал келтирет: Силерге Биз берип жаткан ырыскыларга, кол алдыңардагы кулдар да, силер менен тең шерик болсо, алардан өзүңөрдөн сестенгендей жазганаар белеңер? Айаттарыбызды мына ушинтип акыл жүгүрткөн элге ачык байан кылабыз.
</item>
<item position="29">
 Албетте, заалымдар (жакшылап) билбей туруп эле, каалоолорун ээрчип кете беришет. Аллах адаштырган адамга ким туура жолду көрсөтө алмак? Аларга эч бир жардамчы жок.
</item>
<item position="29">
 (Эй, Мухаммед!) (Аллахка) берилген, таза абалда жүзүңдү динге түздө. Аллах адамдарды ошого арнап жараткан. Аллахтын жараткан нерселеринде өзгөрүү болбойт. Ушу (Ислам дини) – туура, түз дин . Бирок, адамдардын көбү билишпейт.
</item>
<item position="29">
 Аллахка мойун сунган түрдө Андан коркуп туруп намаздарды аткаргыла. Эч качан Ага шерик кошуучулардан болбогула!
</item>
<item position="29">
 Алар өз диндерин бөлүп-жарып, топ-топ болуп (бөлүнүп) алышкан. Ар бири өз (кол) алдындагыларга гана кубангандар.
</item>
<item position="29">
 Качан адамдарга бир балээ келсе, ошондо алар Эгесине кайрылышкан абалда жалбарышат. Эгер аларга Аллах Өзүнүн мээримин таттырса, ошондо алардын кай бирлери Эгелерине шерик кошушат.
</item>
<item position="29">
 Муну Биз аларга берген ырыскыларыбызга шүгүрсүздүк кылуу үчүн жасашат. Мейли, (Биздин ырыскылардан убактылуу) пайдаланып тургула! Анан билесиңер!
</item>
<item position="29">
 Же Аллахка шерик келтирүүнү аларга айтып бере турган далил түшүрдүкпү?!
</item>
<item position="29">
 Качан адамдарга бир ырайым таттырсак, ошондо алар ага абдан кубанат. А эгер өздөрү колдору менен жасагандарынын жазасы (кайгысы) келсе, алар (Аллахдан) үмүт үзүшөт.
</item>
<item position="29">
 Чындыгында, Аллах Өзү каалаган пендесине ырыскыны кеңейтип, же тарытып жатканын көрүшпөйбү? Чындыгында, ыйман келтирген коом үчүн ушунда да белгилер бар.
</item>
<item position="29">
 Ошондуктан жакындарыңарга, бей-бечараларга, жолоочуларга акысын бергиле. Аллахтын ыраазылыгын самагандар үчүн ушул жакшы. Мына ошолор – (Тозок азабынан) кутулуучулар.
</item>
<item position="30">
 Силер адамдардын мал-мүлкүнө (өз байлыгыңарды) көбөйтүү үчүн кошконуңар – Аллахтын алдында көбөйбөйт. Аллахтын ыраазылыгы үчүн берген зекеттериңер – мына ушулар эселенип көбөйүүчүлөр. Акырында, мына ошолор артыкча соопторго ээ болушат.
</item>
<item position="30">
 Аллах силерди жаратып, анан ырыскы берет. Андан кийин өлтүрөт да, анан кайра тирилтет. Силердин Аллахка кошкон шериктериңердин арасынан ким силерге мына ушулардын бир нерсесин жасай алат? Аллах – алардын кошкон шериктеринен Аруу да, Бийик!
</item>
<item position="30">
 Адамдар өз колдору менен жасагандарынын кай биринин жазасын тарттыруу үчүн кургактыкта жана деңизде бузукулук ачыкка чыкты. Балким, алар кайра тартышаар.
</item>
<item position="30">
 (Эй, Мухаммед!) «Жер жүзүн кыдырып, мурункулардын акыбети кандай болгонун көргүлө», – дегин. Алардын көбү Аллахка шерик кошуучулар болчу.
</item>
<item position="30">
 Аллахдан кайтарылбай турган күн келүүдөн мурун жүзүңдү туура, түз динге түздө! Ал күнү алар ажыратылат.
</item>
<item position="30">
 Ким каапыр болсо, каапырлыгы өзүнө! Ал эми ким жакшы амал жасаса, анда ал өзү үчүн (жыргалдуу) орун дайардайт.
</item>
<item position="30">
 Ошентип, Аллах ыйман келтирип, жакшылык кылгандарга Өз жакшылыктарынан сыйлык берет. Чындыгында, Ал – каапырларды жакшы көрбөйт.
</item>
<item position="30">
 Силерге жакшылык даамын таттыруу үчүн кубандыруучу шамалдарды жиберип, Өз берешендигинен ырыскы издөөлөрүңөр үчүн Өз буйругу менен кемелерди жүргүзүп койгону – Анын белгилеринен. Балким, (Аллахка) шүгүр кылаарсыңар.
</item>
<item position="30">
 Чындыгында, сенден мурун да алардын коомуна элчилерди жибергенбиз. Ошентип (элчилерибиз) аларга далилдер менен келишкен. Ошондо алардын күнөөкөрлөрүнөн өч алдык (жок кылдык). Анткени, момундарга жардам берүү – Биздин милдет.
</item>
<item position="30">
 Аллах шамалдарды жиберет да, булуттарды жылдырып, аны Өз каалоосу бойунча асманга жайат. Булуттарды кыймылга келтирип турат. Ошондо алардын ортолорунан жамгырдын чыкканын көрөсүң. Ал жамгырды пенделеринен каалаганына жеткирет. Ошол убакта алар кубанычка ээ болот.
</item>
<item position="30">
 Чындыгында, алар өздөрүнө жамгыр келүүдөн алда канча мурун эле күдөр үзгөн болчу.
</item>
<item position="30">
 Аллахтын ырайымынын издерине кара: Жер жүзү өлгөндөн кийин аны кандай жандандырды! Акыйкатта, Ал – өлүктөрдү тирилтет. Ал бардык нерсеге Кудуреттүү!
</item>
<item position="30">
 Албетте, эгер (Биз) шамал жиберсек, алар эгиндеринин саргайганын көрсө да…, андан кийин да каапырлык кылышат.
</item>
<item position="30">
 (Эй, Мухаммед!) Чындыгында, сен өлүктөргө уктура албайсың. Ошондой эле, жүз буруп, кетип бараткан дүлөйлөргө да чакырыкты угуза албайсың.
</item>
<item position="30">
 Сокурду да адашкан багытынан туура жолго сала албайсың. Айаттарыбызга ыйман келтирип, мойун сунган адамдарга гана уктура аласың.
</item>
<item position="30">
 Аллах – силерди алсыз суудан жаратып, анан алсыздыктан кийин күч берет. Анан күчтөн кийин кайра алсыратып, картайтат. Ал Өзү каалгандай жаратат. Анткени, Ал – Кабардар, Кудуреттүү!
</item>
<item position="30">
 Кыйамат күнү күнөөкөрлөр (кабырда) бир «саатан көп турганыбыз жок» деп ант ичишет. Алар дүйнө жашоосунда да ошентип адашкан болчу.
</item>
<item position="30">
 Ал эми билимдүүлөр менен ыйман келтиргендер: «Чындыгында, Аллахтын алдындагы тириле турган күнгө чейин турдуңар. Тириле турган күн ушул. Бирок, силер билбейт элеңер»,–дешет.
</item>
<item position="30">
 Ошол күнү зулумдук кылгандардын шылтоолору пайда бербейт. Алар жемелөөгө да алынбайт.
</item>
<item position="30">
 Чындыгында, бул Куранда адам баласы үчүн ар түрдүү мисалдарды келтирдик. Аларга бир белги келтирсең да, каапырлар: «Силер бузуку ганасыңар», – дешет.
</item>
<item position="30">
 Ошентип, Аллах билбегендердин жүрөктөрүн мөөрлөп салат.
</item>
<item position="30">
 (Эй, Мухаммед!) Эми сабыр кыл. Анын убадасы акыйкат! Ишенбегендер сени жеңил санашпасын!.
</item>
<item position="30">
 Алиф, Лам, Мим.
</item>
<item position="30">
 Бул даанышман Китептин айаттары,
</item>
<item position="30">
 жакшылык кылгандарга – туура жол жана ырайым (катары),
</item>
<item position="30">
 Алар намаз окушат, зекет беришет жана акыретке ишенет.
</item>
<item position="30">
 Мына ушулар Эгеси тарабынан туура жолдо. Дал ошолор ийгиликке жетүүчүлөр!
</item>
<item position="30">
 Адамдардын арасында эч илимсиз эле, Аллахтын түз жолунан чыгаруу жана мыскыл-тамаша кылуу үчүн негизсиз сөздөрдү жайгандар бар. Алар үчүн кор кылуучу азап (бар!)
</item>
<item position="30">
 Ага Биздин айаттарыбыз окулганда, ал аны укпаган өңдүү, же кулагы оор сыйактуу кекирейе терс бурулат. Ага катуу жазаны "сүйүнчүлө"!
</item>
<item position="30">
 Акыйкатта, ыйман келтирип, жакшылык иш кылгандарга жыргалдуу Бейиш бар,
</item>
<item position="30">
 Алар анда түбөлүккө калышат. Аллахтын убадасы чындык. Ал – Ызааттуу, Даанышман.
</item>
<item position="31">
 (Ал) асмандарды тирөөсүз жараткан жана сен аларды көрүп турасың. Силер менен бирге ал термелбесин үчүн жер үстүнө бекем тоолорду кадаган, (жерде) түрдүү жан-жаныбарларды тараткан. Биз асмандан жаан жаадырып, анын үстүндөгү өсүмдүктөрдүн түрүн өстүрөбүз.
</item>
<item position="31">
 Бул Аллахтын жараткандары. Силер Андан башканын жараткандарын Мага көргөзгүлөчү. Балким, заалымдар анык адашууда.
</item>
<item position="31">
 Биз акыйкатта Лукманга акылмандыкты ыроолодук: "Аллахка шүгүр кыл. Ким шүгүр кылса – ал өз жаны үчүн шүгүр кылат, а эгер шүгүр кылбаса, Аллах муктаж эмес, мактоого татыктуу."
</item>
<item position="31">
 Лукман өз уулуна насаат кылып: "Эй, уулум! Аллахка ширк кылбагын! Акыйкатта, ширк кылуу өтө чоң заалымдык", – деди.
</item>
<item position="31">
 Биз инсанга өз ата-энесине жакшылык кылууну буйрудук. Энеси аны алсыздыктын үстүнө алсыз болуп көтөрөт. Аны эмизүү мөөнөтү эки жыл. Биз буйруганбыз: "Мага жана ата-энеңе шүгүр кыл. Кайтуу Мага."
</item>
<item position="31">
 А эгер алар сени ал тууралуу билбеген нерселерди Мага шерик кошууга үндөй башташса, анда аларга баш ийбе. Аларга мээримдүү бол жана Мага мойун сунгандардын жолу менен бол. Андан соң кайтууңар Мага. Мен силердин эмне кылгандарыңар тууралуу кабар берем.
</item>
<item position="31">
 "Уулум! Эгер бул аскада, асманда, же жерде сары кычынын данындай салмактагы жамандык болсо дагы, Аллах аны келтирет. Акыйкатта, Аллах Жумшак, Кабардар. يَا بُنَيَّ إِنَّهَا إِن تَكُ مِثْقَالَ حَبَّةٍ مِّنْ خَرْدَلٍ فَتَكُن فِي صَخْرَةٍ أَوْ فِي السَّمَاوَاتِ أَوْ فِي الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ
</item>
<item position="31">
 31 17 031017 121536 0:00:15 О сын мой! Совершай намаз, повелевай совершать одобряемое, запрещай предосудительное и терпеливо сноси все, что постигает тебя. Воистину, в этих делах надлежит проявлять решимость.&nbsp; Уулум! Намаз оку. Жакшылыкка чакыр, жамандыктан кайтар. Сага жеткен кыйынчылыктарга сабыр кыл, анткени бул иштердеги милдеттүүлүк. يَا بُنَيَّ أَقِمِ الصَّلَاةَ وَأْمُرْ بِالْمَعْرُوفِ وَانْهَ عَنِ الْمُنكَرِ وَاصْبِرْ عَلَى مَا أَصَابَكَ إِنَّ ذَلِكَ مِنْ عَزْمِ الْأُمُورِ
</item>
<item position="31">
 31 18 031018 107328 0:00:13 Не отворачивай своего лица от людей из высокомерия и не шествуй по земле кичливо. Воистину, Аллах не любит всяких гордецов и бахвалов.&nbsp; Адамдарга кекирейбе жана жер үстүндө текеберлене баспа. Акыйкатта, Аллах бардык мактанчаактар менен кекирейгендерди сүйбөйт. وَلَا تُصَعِّرْ خَدَّكَ لِلنَّاسِ وَلَا تَمْشِ فِي الْأَرْضِ مَرَحًا إِنَّ اللَّهَ لَا يُحِبُّ كُلَّ مُخْتَالٍ فَخُورٍ
</item>
<item position="31">
 31 19 031019 98688 0:00:12 Ступай размеренной поступью и понижай свой голос, ибо самый неприятный голос – это рев осла.&nbsp; Жүрүшүңдү орточо кыл, үнүңдү басаңдат. Анткени үндөрдүн эң жаманы эшектердин үнү."
</item>
<item position="31">
 Чын эле силер асмандар менен жердегилерди баш ийдиргендигин жана силерге жашыруун да, ачык да өз жакшылыктарын толук кылып бергенин билбедиңерби? Адамдардын арасында ал тууралуу илими жана жол көргөзгөнү, нурдуу китеби жок болуп туруп Аллах тууралуу талашкандар бар.
</item>
<item position="31">
 Аларга: "Аллах силерге түшүргөндүн артынан ээрчигиле" – дегенде, алар: "Жок, биз биздин аталарыбыз тапкандардын артынан ээрчийбиз", – дешет. Ал түгүл шайтан аларды тозок азабына чакырса деле (ээрчий береби)?
</item>
<item position="31">
 А ким жүзүн Аллахка буруп, жакшылык иштерди кылса, ал ишенимдүү бекем тутканы карманганы. (Бардык) иштердин жыйынтыгы Аллахка таандык.
</item>
<item position="31">
 А ким ишенбесе, анын каапырлыгы сени кайгыртпасын. Алардын кайтып келүүсү Бизге гана. Биз аларга эмне кылгандыгы тууралуу кабар беребиз. Акыйкатта, Аллах көкүрөктөгү нерселерди билет.
</item>
<item position="31">
 Биз аларды бир азыраак пайдаландырып, андан соң оор азапка аргасыз кылабыз.
</item>
<item position="31">
 А эгер сен алардан: "Асмандар менен жерди ким жараткан?" – деп сурасаң, алар албетте - "Аллах", - дешет. "Аллахка мактоо!" – дегин. Бирок, алардын көпчүлүгү билишпейт.
</item>
<item position="31">
 Аллахка асмандар менен жердегилер таандык. Акыйкатта, Аллах – Бай, Даңазалуу.
</item>
<item position="31">
 Эгерде жер үстүндөгү дарактардын баарысы калем болуп, а деңиз, ага кошулуп жети деңиз да сыйа болсо, Аллахтын сөздөрү түгөнбөйт. Акыйкатта, Аллах – Ызааттуу, Даанышман.
</item>
<item position="31">
 Силердин жаралууңар жана кайра тирилүүңөр бир жанды тирилткен сыйактуу эле. Акыйкатта, Аллах – Угуучу, Көрүүчү.
</item>
<item position="31">
 Аллах түндү күндүзгө киргизгенин жана күндүздү түнгө киргизгенин, күн менен айды баш ийдиргенин, ар бири белгиленген убакытка карай бара жатышкандыгын жана силер эмне кылып жаткандыгыңар тууралуу Аллах кабардар экендигин билбейсиңерби?
</item>
<item position="31">
 Анткени Аллах акыйкат, ал эми алар Андан башкага сыйынып жаткандар жалган. Ошондой эле Аллах – Бийик, Улуу.
</item>
<item position="31">
 Чын эле сен Анын белгилерин силерге көргөзүү үчүн, Аллах өз жакшылыгы менен кемени деңиз аркылуу жүргүзөөрүн көрбөдүңбү? Акыйкатта, мында бардык сабыр, шүгүр кылуучулар үчүн белгилер бар.
</item>
<item position="31">
 Качан аларды тоодой толкундар ургулай баштаган кезде, алар чын ыкластан Аллахка гана жалынышат. Ал аларды куткарып, кургакка алып чыкканда, алардын арасынан кээ бирлери ишеним жана каапырлыктын ортосунда олку-солку болушат. Бирок, Биздин белгилерибизди кыйанатчыл каапырлар гана чанат.
</item>
<item position="31">
 Эй адамдар! Эгеңерден жана атасы баласына эч жардам бере албай турган, баласы атасына эч төлөп куткара албай турган күндөн корккула. Акыйкатта, Аллахтын убадасы чындык. Силерди бул дүйнө жашоосу азгырбасын жана силерди шайтан Аллахка каршы кылып алдабасын.
</item>
<item position="31">
 Акыйкатта, Кыйамат күнүнүн мөөнөтүн Аллах гана билет. Ал жаан жаадырат жана курсактагыны билет. Бир дагы жан эртең эмне болорун жана кайсы жерде өлөрүн билбейт. Акыйкатта, Аллах – Билүүчү, Кабардар.
</item>
<item position="31">
 Алиф, Лам, Мим.
</item>
<item position="31">
 Китептин түшүрүлүүсү ааламдардын Эгесинен экенинде шек жок.
</item>
<item position="31">
 Кантип эле алар: "Аны ойунан чыгарды" – дешет? Ооба, сага чейин аларга эскертүүчү келбеген элди сен туура жолго чакырууң үчүн, сенин Эгең тарабынан жөнөтүлгөн акыйкат. Мүмкүн алар туура жолду табышаар.
</item>
<item position="31">
 Аллах асмандар менен жерди, алардын ортосундагыларды алты күндө жараткан, анан Аршка ээлик кылган. Силерде Андан башка коргоочу да, жардам берүүчү да жок. Чын эле силер эсиңерге келбейсиңерби?
</item>
<item position="31">
 Ал асманда жана жерде ишти башкарат. Андан соң силердин эсебиңер бойунча миң жылга созулган бир күндө, ал Ага көтөрүлөт.
</item>
<item position="32">
 Ал жашыруундарды жана ачыктарды билүүчү, Ызааттуу, Мээримдүү.
</item>
<item position="32">
 Ал бардык нерселерди сонун кылып жараткан. Ал инсанды оболу чоподон жараткан.
</item>
<item position="32">
 Андан соң анын тукумун жарамсыз суудан (айланган) уйуган кандан пайда кылды.
</item>
<item position="32">
 Андан соң аны келбетин келтирген жана ага Өз рухунан үйлөгөн. Силерге кулак, көз жана жүрөк ыроологон. Силер аз шүгүр кыласыңар.
</item>
<item position="32">
 Алар: "Чын эле биз жер үстүнөн жоголгон кезде, (кайра) жаңыдан жаратылабызбы?" – дешет. Ооба, алар өз Эгеси менен кездешүүнү жокко чыгаруучулар.
</item>
<item position="32">
 Силерди силерге атайын дайындалган өлүм периштеси жаныңарды алат. Андан соң Эгеңерге кайтарыласыңар, – дегин.
</item>
<item position="32">
 Эгер сен күнөөкөрлөр өз Эгесинин алдында баштарын төмөн салып: "Оо, Эгебиз! Биз көргөнбүз жана укканбыз, бизди жакшылык иштерди жасоо үчүн артка кайтар, анткени биз (диндин) чындык экендигине эми ишенебиз", – дегендерин көргөңүңдө (өтө коркунучтуу абалды көрмөксүң)!
</item>
<item position="32">
 Эгерде Биз кааласак ар бир жанга туура жол берээр элек. Бирок, Менин: "Тозокту жиндер жана адамдардын тобу менен толтурамын" – деген сөзүм чындык болот.
</item>
<item position="32">
 Ушул кездешүү Күнү жөнүндө унутканыңар үчүн (жазаңарды) таткыла! Акыйкатта, эми Биз да силерди унуттук. Кылган ишиңер үчүн түбөлүк жазаны таткыла.
</item>
<item position="32">
 Биздин айаттарыбызга алар тууралуу эскерилгенде эт-бетинен кетип сежде кылгандар жана өз Эгесин даңктап аруулагандар ыйман келтиришет. Ошондой эле алар текеберленишпейт.
</item>
<item position="32">
 Алардын капталдары төшөктөрүнөн көтөрүлүп турат да, өздөрүнүн Эгесине коркуу, үмүт менен жалынышат жана Биз аларга берген ырыскылардан сарпташат.
</item>
<item position="32">
 Бир да жан алардын (жакшылык) кылгандары үчүн сыйлык катары бериле турган көздөрүн кубантуучу жыргалдарды билбейт.
</item>
<item position="32">
 Кантип эле момун, бузуку сыйактуу болсун? Алар тең эмес!
</item>
<item position="32">
 Ал эми ыйман келтирип, жакшы амалдарды кылгандарга алардын жасаган нерселери үчүн конок жайы болгон Маө-ваа бактары бар.
</item>
<item position="32">
 Жамандык иш кылгандардын барар жайы Тозок. Алар андан чыгууну каалаган сайын, артка кайтарылат жана аларга: "Силер жалганга чыгарган от азабын таткыла!" – делинет.
</item>
<item position="32">
 Биз аларга зор азапка чейин, жакынкы азапты таттырабыз. Мүмкүн алар (ыйманга) кайтаар.
</item>
<item position="32">
 Эгесинен келген айаттар эскертилгенде андан жүз бургандардан ашкан адилетсиз болобу? Акыйкатта, Биз күнөөкөрлөрдөн өч алабыз.
</item>
<item position="32">
 Биз Мусага Китеп бердик. Ага жолугарыңа шектенбе. Биз аны Исраил урпактары үчүн жол көрсөтүүчү кылдык.
</item>
<item position="32">
 Биздин айаттарыбызга сабырдуу жана ыймандуу болгондуктары үчүн, Биз алардын ичинен жол башчыларды кылдык, алар Биздин буйругубуз бойунча жетектешет.
</item>
<item position="32">
 Акыйкатта, Эгең Кыйамат күнү алардын талашкандарынын ортосун ажыратат.
</item>
<item position="32">
 Биз аларга чейин канчалаган муундарды ойрон кылганыбызды, алар ошолордун жайларында басып жүргөндөрүн билишпейби? Акыйкатта мында белгилер бар. Алар эмне, угушпайбы?
</item>
<item position="32">
 Биз какыраган жерге суу агызып, андан чөптөрдү өстүрүп чыгаргандыгыбызды, андан алардын малдары жана өздөрү жеп жатышкандыгын билишпейби? Алар эмне, көрүшпөйбү?
</item>
<item position="32">
 Алар: "Эгер силер чынын айтып жатсаңар, анда бул жеңиш качан болот?" – дешет.
</item>
<item position="32">
 Жеңиш күнү каапыр болгондор үчүн алардын ишеними эч жардам кылбайт жана аларга мөөнөт да берилбейт, – дегин.
</item>
<item position="32">
 Алардан жүз үйүр жана күтө тур. Албетте алар да күтүшөт.
</item>
<item position="32">
 Эй, пайгамбар! Аллахдан корккун. Каапырлар менен мунафыктарга баш ийбе. Чындыгында, Аллах – Билүүчү, Даанышман!
</item>
<item position="32">
 Эгеңден кабар кылынгандарды ээрчи. Албетте, Аллах эмне кылып жатканыңардан Кабардар.
</item>
<item position="32">
 Аллахка тобокел кыл. Ал Колдоочулукка жетиштүү!
</item>
<item position="32">
 Аллах эч бир адамдын көөдөнүнө эки жүрөк жасаган эмес. (Силер) энеңерге окшоткон айалдарды эне кылган эмес. Ошондой эле асыранды балдарыңар – өз балдарыңар эмес. Булар силердин оозеки айтылган сөзүңөр гана. Аллах – чындыкты айтып, туура жолду көрсөтөт.
</item>
<item position="32">
 (Ошондуктан) аларды өз аталарынын аты менен чакыргыла. Ошол Аллахтын алдында адилеттүүрөөк. Эгер алардын аталарын билбесеңер, анда (баары бир) дин жагынан бир туугандарыңар, досторуңар. Алар тууралуу билбестен ката кетирип алсаңар, күнөө эмес. Бирок, атайылап жүрөктөрүңөр менен ката кетирсеңер, анда (болбойт). Аллах –Кечиримдүү, Боорукер!
</item>
<item position="32">
 Пайгамбар – момундарга өздөрүнөн да артык. Анын жубайлары – алардын энелери. Аллахтын Китебинде: Бир туугандар бири-бирине момундардан да, көчкөндөрдөн да жакын. Бирок, досторуңарга (момундарга) камкордук кылганыңар дурус. Булар Китепте жазылган эле.
</item>
<item position="32">
 (Эй, Мхуаммед!) Ошондо пайгамбарлардан убада алган элек. Сенден, Нухтан, Ибрахимден, Мусадан, Марйам уулу Исадан. Ушулардын баарынан катуу убада алганбыз.
</item>
<item position="32">
 Аллах чынчылдардын чынчылдыгын суроо үчүн ушинтти. Каапырларга оорутуучу азап дайардады.
</item>
<item position="32">
 Эй, момундар! Аллахтын силерге жасаган жакшылыктарын эстегиле. Силерге аскерлер келген болчу. Ошондо аларга бороон жана силер көрбөгөн аскерлерди жибергенбиз. Аллах – эмне жасаганыңарды Көрүүчү!
</item>
<item position="32">
 Ошол убакта алар силердин жогор жагыңардан да, төмөн жагыңардан да келген болчу. Көздөрүңөрдүн кыйыгы менен алайып карап, жүрөктөрүңөр алкымыңарга жетип, Аллах тууралуу ар түрдүү ойлорду ойлодуңар.
</item>
<item position="32">
 Мына ошол кезде момундар сыналып, катуу титирешти.
</item>
<item position="32">
 Ошол убакта мунафыктар менен жүрөктөрүндө дарты барлар: "Бизге Аллах да, Анын элчиси да алдап гана убада берген экен", – дешти.
</item>
<item position="32">
 Ошол убакта алардын бир бөлүгү: "Эй, йасирибдиктер! Эми силерге турууга болбойт. Дароо кайткыла", – десе, дагы бир бөлүгү пайгамбардан: "үйлөрүбүз кароосуз ээн калган болчу", – деп уруксат сурашты. Чындыгында, алардын үйлөрү кароосуз ээн калган эмес болчу, алар (согуштан) качууну ойлошкон.
</item>
<item position="32">
 Эгер аларга ар тараптан (душмандар) басып кирип, алардан (Исламдан) баш тартууну талап кылышса, алар дароо баш тартышмак.
</item>
<item position="32">
 Болбосо мурун кайра качпоо тууралуу Аллахка ант беришкен болчу. Аллахка берген убадалары үчүн жооп беришет.
</item>
<item position="32">
 (Эй, Мухаммед!) Аларга: "Эгер өлүмдөн, же өлтүрүүдөн качсаңар, ал (качуу) силерге эч кандай пайда бербейт. Качсаңар деле (турмуш жыргалчылыгынан) аз эле пайдаланасыңар"– деп айткын.
</item>
<item position="32">
 Эгер Аллах силерге бир жамандыкты кааласа, же ырайымды кааласа, алар өздөрүнө Аллахдан башка колдоочу да, жардамчы да таба алышпайт.
</item>
<item position="32">
 Акыйкатта, Аллах силерден согушка чыгууга кедерги болгондорду да, бир туугандарына: "Бизге келип кошулгула", – дегендерди да билет. Алардын өтө азы гана согушка катышат.
</item>
<item position="32">
 Алар силерге сараңдык кылышат. Кандайдыр-бир коркунуч келсе, алардын өздөрүн өлүм курчап калгандай, көздөрү айланып карап турганын көрөсүң. Ошондо коопсуздук кеткен соң, жакшылыктарга сараңдык кылган абалда силерге курч тилдери менен зыйан беришет. Мына ошолор – ыйман келтирбегендер. Ошондуктан, Аллах алардын амалдарын жокко чыгарды. Бул Аллахка оңой.
</item>
<item position="32">
 Алар (жоолошкон) уруулар кеткен жок деп ойлошту. Эгер ал уруулар кайра келсе, алар чөлдөгү көчмөн арабдардын арасына кирип кетип, силерден кабар күтүп турууну каалашат. Эгер алар силердин араңарда болсо да, жарытып согушушпайт.
</item>
<item position="32">
 Чындыгында, силер үчүн да, Аллахты, акырет күнүн үмүт кылгандар жана Аллахты көп эске алган адамдар үчүн да – Аллахтын элчисинде көркөм өрнөктөр бар.
</item>
<item position="32">
 Момундар жоолошкон топторду көргөн кезде: "Мына бизге Аллахтын да, Анын элчисинин да бизге убада кылган нерсеси. Аллах да, Аллахтын элчиси да туура айткан",– дешти. Ошондуктан, алардын ишенимдерин жана мойун сунууларын ого бетер арттырды.
</item>
<item position="32">
 Момундардын арасында Аллахка берген убадаларын чындыкка чыгарган эркектер бар: Алардын кай бирлери жандарын (да) курман кылышты. Дагы бирөөлөрү (ошондой жагдайды) күтүүдө. Алар (убада-анттарын эч нерсеге) алмаштырышкан жок.
</item>
<item position="32">
 Аллах чынчылдарды чынчылдыгы үчүн сыйлайт. Ал эми мунафыктарды кааласа жазалайт, кааласа аларга тообо насип кылат. Чындыгында, Аллах – Кечиримдүү, Боорукер!
</item>
<item position="32">
 Аллах каапырларды долуланган бойунча кайтарат. Алар ийгиликке жете алышпайт. Аллах момундарга (согушта да) жетишээрлик (Колдоочу). Аллах – Күчтүү, үстөмдүк кылуучу!
</item>
<item position="32">
 Аллах китеп ээлеринен жоого жардам бергендерди чептеринен чыгарды. Ошентип алардын жүрөктөрүнө коркунуч салды. Алардын бир бөлүгүн өлтүрүп, бир бөлүгүн туткунга алдыңар.
</item>
<item position="32">
 Алардын жерлерине, үйлөрүнө, мал-мүлкүнө жана силер мурда жетпеген жерлерге, силерди мураскор кылды. Бардык нерсеге Аллах Кудуреттүү!
</item>
<item position="32">
 Эй, пайгамбар! Жубайларыңа: "Дүйнө тиричилигин жана анын кооздугун каалсаңар дароо келгиле, силерге пайда келтирип, жакшылык менен ажырашайын",–деп айткын.
</item>
<item position="32">
 Эгер Аллахты, Анын элчисин жана акырет журтун кааласаңар, анда Аллах силердин араңардан жакшылык жасагандарга зор сыйлык дайардап койгон,– дегин.
</item>
<item position="32">
 Эй, пайгамбардын айалдары! Силердин араңардан бирөө ачык уйатсыз иш кыла турган болсо, анын азабы эки эсе көбөйтүлөт. Бул Аллахка оңой.
</item>
<item position="32">
 Силердин араңардан ким Аллахка, Анын пайгамбарына баш ийип, жакшылыктарды жасаса, ага да эки эсе сыйлык беребиз. Ошентип, ага мол ырыскы дайардадык.
</item>
<item position="32">
 Эй, пайгамбардын айалдары! Силер катардагылардан (жөн эле айалдардан) эмессиңер. Эгер такыбалык кылсаңар, (кумарлангандай) өтө назик сүйлөшпөгүлө. Анда жүрөгүндө дарты барлар (мунафык эркектер) силерге кызыгып калуусу мүмкүн. Ошондуктан (баары менен) каадалуу сүйлөшкүлө.
</item>
<item position="32">
 үйлөрүңөрдө олтургула. Наадандык доорундагыдай (кооз жасалгаларды тагынып) ачык жүрбөгүлө. Намазды аткарып, зекет берип, Аллахка, Анын элчисине баш ийгиле. (Эй, пайгамбардын) үй бүлөсү! Чындыгында, Аллах силерден арамдыкты оолак кылып, силерди (күнөөдөн) тазалоону каалайт.
</item>
<item position="32">
 Окулган Аллахтын айаттары менен даанышмандыгын үйлөрүңөрдө (да) эстегиле. Чындыгында, Аллах – Жумшак, Билүүчү!
</item>
<item position="32">
 Ырасында, мусулман эркектер жана мусулман айалдар, момун эркектер жана момун айалдар, мойун сунуучу эркектер жана мойун сунуучу айалдар, чынчыл эркектер жана чынчыл айалдар, сабырдуу эркектер жана сабырдуу айалдар, ыкластуу эркектер жана ыкластуу айалдар, садака берүүчү эркектер жана садака берүүчү айалдар, орозо кармоочу эркектер жана орозо кармоочу айалдар, уйаттуу жерлерин (арамдан) сактоочу эркектер жана уйаттуу жерлерин (арамдан) сактоочу айалдар, Аллахты көп эстөөчү эркектер жана Аллахты көп эстөөчү айалдар үчүн Аллах кечирим жана зор сыйлык дайардап койду.
</item>
<item position="32">
 Аллах менен Анын элчиси кайсыл-бир иш тууралуу өкүм чыгарса, момун эркек менен момун айал үчүн тандоонун кажети жок. Ошондуктан ким Аллахка, Анын элчисине каршы чыкса, анда ал ачык адашкан болот.
</item>
<item position="32">
 (Эй, Мухаммед!) Ошол учурда Аллах да жакшылык кылган, сен да жакшылык кылган адамга (Зайитке): "Айалыңды өзүңө алып кал. Аллахдан корк!"– деп, сен Аллахтын жарыйа кыла турган нерсесин жашыргың келген. Адамдардан кооптонгон элең. Чындыгында, коркууга – Аллах гана татыктуу. Кийин, андан Зайиттин иши бүткөн (ажырашкан) соң, аны сени менен некелештирдик. Анткени, момундарга асыранды балдары менен ажырашкан айалдарга үйлөнүү күнөө болбой турганын көрсөтүү үчүн (ушундай кылдык). (Аныгында) алар (күйөөлөрү) айалдарынан өз максаттарын бүтүрүшкөн (ажырашкан) соң Аллахтын буйругу аткарылды.
</item>
<item position="32">
 Пайгамбарга, Аллахтын ага парз кылган нерсесинде ага айып жок. Мурунку өткөндөргө да Аллахтын жолу ушундай болгон. Аллахтын буйругу – тагдырда бекемделген.
</item>
<item position="32">
 Пайгамбарлар Аллахтын насааттарын (элге) жеткирип, Андан коркушат жана Аллахдан башкадан коркушпайт. Аллах – эсеп алууда Жетиштүү!
</item>
<item position="32">
 (Эй, мусулмандар! Мухаммед) силерден эч бир эркектин атасы эмес. Ал – Аллахтын элчиси жана пайгамбарлардын акыркысы. Аллах – бардык нерсени Билүүчү!
</item>
<item position="32">
 Эй, момундар! Аллахты абдан көп эстегиле!
</item>
<item position="32">
 Аны эртели-кеч аруулагыла!
</item>
<item position="32">
 Аллах – силерди туңгуйуктардан жарыкка чыгаруу үчүн Өзү да ырайым кылып, периштелери да ырайым кылат. Ал – момундарга Ырайымдуу!
</item>
<item position="32">
 Алар Аллахка жолуккан күнү саламдашуулары "Тынчтык" болот. Ошондой эле Аллах аларга кадырлуу сыйлык дайардап койгон.
</item>
<item position="32">
 Эй, пайгамбар! Биз сени күбө болуучу, кубантуучу жана эскертүүчү катары жибердик.
</item>
<item position="32">
 Аллах тарапка Анын буйругу менен чакыруучу нурдуу чырак түрүндө жибердик.
</item>
<item position="32">
 (Эй, Мухаммед!) Чындыгында, момундарга Аллахдан зор сыйлык бар экенин сүйүнчүлө!
</item>
<item position="32">
 Каапырлар менен мынафыктарга мойун сунба. Алардын чектирген запкысын жөн кой. Аллахка тобокел кыл. Аллах – кепилдикке Өзү Жетиштүү!
</item>
<item position="33">
 Эй, момундар! Эгер момун айалдар менен никелешип, бирок кошула электе ажырашсаңар, анда аларга силердин санай турган мөөнөтүңөр болбойт. Андай учурда алардын акысын берип, жакшылык менен ажырашкыла.
</item>
<item position="33">
 Эй, пайгамбар! Чындыгында, калыңдарын төлөгөн жубайларыңды Аллах сага насип кылып, өз ээлигиңдеги күңдөрдү, сени менен бирге көчүп келген атаң менен бир тууган эркектердин, атаң менен бир тууган айалдардын, тайакелериңдин жана тайэжелериңдин кыздарынын никесин адал кылдык жана дагы эгер бир момун айал өзүн пайгамбарга арнаган болсо, пайгамбар да аны өз никесине алыгысы келсе, аны башка момундарга караганда сага гана (адал кылдык). Момундарга алардын жубайлары, кол астындагылары (күңдөрү) тууралуу эмнени парз кылганыбызды билдиргенбиз. Сага кысым болбос үчүн (ушинттик). Аллах – Кечиримдүү, Мээримдүү.
</item>
<item position="33">
 (Эй, Мухаммед!) Жубайларыңдан кимисин артка калтырып, каалаганыңды жаныңа аласың, (ал сенин ишиң). Бөлүп койгондоруңдан бирөөсүн кааласаң да, сага күнөө жок. Бул алардын кубанышы, кайгырбашы жана аларга берген нерсеңден толук ыраазы болушуна дагы жакыныраак. Аллах жүрөгүңөрдөгү нерселерди билип турат. Аллах – Билүүчү, Жумшак!
</item>
<item position="33">
 Сага мындан кийин айалдар адал эмес, ал тургай алардын сулуулуктары кызыктырса дагы. Жубайларыңды алмаштырууга (бирин койо берип, кайрадан башкасы менен баш кошууга да болбойт). Бирок кол алдыңдагы күңдөр боло берет. Аллах – баардык нерсени байкап туруучу!
</item>
<item position="33">
 Эй, момундар! Пайгамбардын үйлөрүнө силерге (кирүүгө) урусат берилмейинче кирбегиле да, тамактын бышышын да күтпөгүлө. Бирок, (атайы) чакырылган болсоңор киргиле да, тамак желип бүтөөр менен дароо таркагыла. Сөзгө алаксып калбагыла. Чындыгында, анда пайгамбарга зыйан (ыза) кылып койосуңар, а ал силерден уйалат. Бирок, Аллах чындыктан уйалбайт. Эгер пайгамбардын жубайларынан бир нерсе сурасаңар, парданын артынан сурагыла. Бул – силердин да, алардын да жүрөктөрүнүн тазалыгын (билдирет). Ошентип, силер Аллахтын элчисине зыйан кылып койбос үчүн, андан кийин анын жубайларын никелеп алууга да такыр болбойт. Андай кылсаңар – Аллах алдында чоң күнөө (болот).
</item>
<item position="33">
 Кандайдыр бир нерсени ашкерелесеңер да, жашырсаңар да, албетте, Аллах – бардык нерсени Билүүчү!
</item>
<item position="33">
 (Пайгамбардын) жубайларына – аталары, уулдары, бир туугандары, алардын уулдары, эже-сиңдилеринин уулдары, мусулман айалдар жана кол алдындагылары (кирсе) – эч айып жок. (Эй, айалдар!) Аллахдан корккула! Аллах – баардык нерсеге Күбө.
</item>
<item position="33">
 Чындыгында, Аллах пайгамбарга ырайым кылат. Ошондой эле ага периштелер да салават айтып турушат. Эй, момундар! Ага салават жана салам айткыла.
</item>
<item position="33">
 Акыйкатта, Аллах менен Анын элчисине зыйан бергендерди Аллах бул дүйнөдө жана акыретте каргыштайт. Аларга кор кылуучу азап дайардап койгон.
</item>
<item position="33">
 Ошентип, момун эркектерди, момун айалдарды жазыксыз ызаланткандар – албетте, өздөрүнө жалааны жана ачык күнөөнү жүктөп алышты.
</item>
<item position="33">
 Эй, пайгамбар! Жубайларыңа, кыздарыңа жана момундардын айалдарына айткын: "үстүлөрүнө сырткы (кенен) кийимдерди жамынышсын. Бул – алардын таанылуусуна жана кордолбоолоруна жакыныраак. Аллах – Кечиримдүү, Мээримдүү!
</item>
<item position="33">
 Эгер мунафыктар, жүрөктөрүндө дарты болгондор жана Мединада жалган жалаа тараткандар тыйылбаса, албетте, сени аларга үстөмдүү кылып койобуз. Ошондо алар сага бир азга гана каршы чыга алат.
</item>
<item position="33">
 Алар каргышка учурап, кайдан табылса да кармалып өлтүрүлөт.
</item>
<item position="33">
 Аллахтын мурунку өткөндөргө да жолу ушул. Аллахтын жолунан эч бир өзгөртүүнү таба албайсың.
</item>
<item position="33">
 (Эй, Мухаммед!) Адамдар сенден Кыйамат мөөнөтүн сурашат. Аларга: "Анын илими Аллахтын алдында. Кайдан билесиң, балким мөөнөтү жакындап калгандыр", – деп айткын.
</item>
<item position="33">
 Чындыгында, Аллах каапырларды каргыштайт жана аларга жалындаган Тозокту дайардап койгон.
</item>
<item position="33">
 Алар ал жайда түбөлүк калышат. Дос да, колдоочу да таба алышпайт.
</item>
<item position="33">
 Алардын беттери от ичинде оодарыла турган күнү: "Аттиң! Аллахка баш ийип, элчисин ээрчисек болмок экен...
</item>
<item position="33">
 Оо, Эгебиз! Башчыларыбызга, чоңдорубузга мойун сунган элек. Ошолор бизди туура жолдон адаштырды.
</item>
<item position="33">
 Оо, Эгебиз! Аларга азаптан эки эсе бер! Ошондой эле аларды чоң азап менен азапта",–дешет.
</item>
<item position="33">
 Эй, момундар! Силер да Мусаны ызаланткандар сыйактуу болбогула. Бирок, Аллах алардын айткандарынан (Мусаны) актады. Ал Аллахтын алдында кадырлуу (пайгамбар) болчу.
</item>
<item position="33">
 Эй, момундар! Аллахдан корккула да, туура сөздү айткыла.
</item>
<item position="33">
 (Ошондо) Аллах ишиңерди оңдоп, күнөөңөрдү кечирет. Ким Аллахка, Анын элчисине мойун сунса, албетте, ошол зор ийгиликке жетишет.
</item>
<item position="33">
 Чындыгында аманатты (Ислам динин) асмандар менен жерге жана тоолорго сунуш кылдык. Ошондо алар аны мойунга алуудан баш тартышты, андан коркушту. Аны адам баласы мойнуна алды. Анткени ал өтө заалым, такыр билимсиз...
</item>
<item position="33">
 Натыйжада, Аллах мынафык эркектер менен мунафык айалдарды жана мушрик эркектер менен мушрик айалдарды азапка салды да, момун эркектер менен момун айалдардын тообосун кабыл кылуу үчүн (аманатты көтөртүп) койду. Аллах – Кечиримдүү, Ырайымдуу!.
</item>
<item position="33">
 Аллахка мактоо! Ага асмандардагылар менен жердегилердин баары таандык. Ага акыретте да мактоо! Ал – Даанышман, Кабардар.
</item>
<item position="33">
 Ал жерге киргендерди, андан чыккандарды, асмандан түшкөндөрдү да, ага көтөрүлгөндөрдү да билет. Ал – Мээримдүү, Кечиримдүү.
</item>
<item position="33">
 Каапырлар: "Кыйамат күн бизге келбейт" – дешет. "Жок! Кайыпты билүүчү Эгемдин атына ант! Ал силерге келет. Асмандар менен жерде кыпындын салмагындай да, андан кичирээк да, андан чоңураак да (нерселер) Ага жашыруун болуп, ачык Китептен сырткары калбайт" – дегин.
</item>
<item position="33">
 Ыйман келтирген жана жакшылык иштерди кылгандарга ыйгаруу үчүн кечирим жана мол ырыскы бар.
</item>
<item position="33">
 А Биздин айаттарыбызды алсыздантууга аракеттенгендер үчүн оорутуучу жаман азап бар.
</item>
<item position="33">
 Илим берилгендер Эгеңден сага берилгендин акыйкат экендигин жана ал Ызааттуу, Макталуучунун жолуна алып бара тургандыгын көрүшөт.
</item>
<item position="33">
 Каапырлар: "Силерге, качан (өлүп) биротоло тытылып кеткениңерден соң, жаңыдан жаралып каласыңар деген кишини көрсөтөлүбү?
</item>
<item position="33">
 Ал Аллахка жалаа жаап жатабы же жинди болгонбу?" – дешет. Жок! Акырет жашоосуна ишенбегендер азап чегишет жана узак адашууда.
</item>
<item position="33">
 Чын эле алар өздөрүнүн алдындагы жана артындагы асмандар менен жерден болгондорду көрүшпөдүбү? Эгер Биз кааласак аларды жерге жуткузабыз, же аларга асмандын кесимин (үзүмүн) таштайбыз. Акыйкатта, өкүнүп кайрылган ар бир пенде үчүн мында белгилер бар.
</item>
<item position="33">
 Даудка Биз өзүбүздөн артыкчылык ыроолодук: "Эй, тоолор! Аны менен бирге Мага (аруулоо менен) кайткыла. Куштар дагы. Ага Биз темирди жумшак кылдык.
</item>
<item position="33">
 Кең-кесири соот жаса, аны жакшылап өлчө. Жакшылык иштер кылгыла. Анткени Мен кылгандарыңды көрүп турам.
</item>
<item position="33">
 Сулайманга шамалды (баш ийдирдик), анын эртең мененки жолу бир ай, кечки жолу бир ай эле; Биз ал үчүн эрип куйулган жез булагын агыздык. Эгесинин буйругу бойунча анын алдында жиндерди иштей турган кылдык. Алардын кимиси Биздин буйругубуздан баш тартса, ага Биз тозок азабын таттырабыз.
</item>
<item position="33">
 Алар анын каалагандарын: бийик сарайларды, айкелдерди, көл сыйактуу табактарды, жерге бекемделген чоң казандарды (жана башкаларды) жасашты. "(Эй) Дауддун урпактары! Бизге шүгүрчүлүк кылгыла!" Бирок, пенделеримден шүгүр кылуучулар аз.
</item>
<item position="33">
 Биз аны өлтүргөнүбүздү аларга билдирген эмеспиз, анын өлгөндүгүн жерден чыккан жаныбар – тайагын жеп, көргөзүп койду. Ал жерге кулаган кезде, эгерде алар өздөрү жашыруун кайыптарды (мурунтан) билишкенде, анда кордоочу жазанын ичинде турмак эместиги белгилүү болду.
</item>
<item position="33">
 Саба эли үчүн алардын турак-жайларында белгилер болгон: оң жана сол тараптан эки бак. "Эгеңердин берген ырыскыларынан жегиле жана Ага шүгүр кылгыла! (Бул өлкө) сонун өлкө. (Аллах) Кечиримдүү Эге".
</item>
<item position="33">
 Алар баш тарткан кезде Биз аларга тосмону жарчу сел жибердик да, алардын бактарын ачуу мөмөлүү жылгын жана азыраак суу өсүмдүктүү эки бакка алмаштырдык.
</item>
<item position="33">
 Муну Биз алардын каапыр болгондугу үчүн жаза кылдык. Биз каапырларды гана жазалайбыз.
</item>
<item position="33">
 Аны менен Биз кут даарыткан калаалардын арасына (бирине-бири) көрүнүп турган айылдар жана өтө турган жолдорду жасадык. "Андан түндө да, күндүз да аман-эсен өтө бергиле", (делинген эле).
</item>
<item position="33">
 Алар: "Эгебиз, биздин сапарыбыздын аралыгын узарт," – дешти. Ошентип өздөрүнө кесир кылышты. Биз аларды байанга айлантып, быт-чыт кылып баардык жакка бөлүп салдык. Акыйкатта, мында сабырдуулар жана шүгүр кылуучулар үчүн үлгү бар.
</item>
<item position="33">
 Иблис кээ бир момундардан гана башкасын өзүнө ээрчитип, өз ойлорун туура көрүүгө мажбурлады.
</item>
<item position="33">
 Анда акыретке ишенгендер менен ага ишенбегендерди ажыратуу үчүн алардын үстүнөн укук жок эле. Эгең бардык нерселерди сактоочу.
</item>
<item position="33">
 Силер Аллахтын ордуна ойлоп тапканыңарды чакыргыла. Алар асмандар менен жерде кыпындын салмагындай да үлүшкө ээ эмес. Алар мында тиешеси да жок. Алардын арасынан Ага жардамчы да жок, – дегин.
</item>
<item position="33">
 Анын алдында ал уруксат бергендерден башка эч ким колдоо көрсөтө албайт. Алардын жүрөгүнөн коркунуч алынган соң: "Сенин Эгең эмне деди", – дешет. Тигилер: "Акыйкатты", – дешет. Ал – Бийик, Улуу.
</item>
<item position="33">
 Силерди асмандардан жана жерден ким ырыскыландырат? – деп сура да: "Аллах", – дегин. "Чындыгында, биз, же силер туура жолдо, же анык адашуудабыз".
</item>
<item position="33">
 Силерден биз кылган күнөөлөр тууралуу сурабайт, бизден да силердин кылганыңарды сурабайт, – дегин.
</item>
<item position="33">
 Эгебиз бизди жыйнайт, анан ортобузда акыйкат өкүм кылат. Ал – Өкүмдар, Билүүчү, – дегин.
</item>
<item position="33">
 Ага кошкон шериктериңерди мага көргөзгүлөчү, – дегин. Жок! Аллах – Ызааттуу, Даанышман.
</item>
<item position="33">
 Биз сени бардык адамдарга кубанычты кабарлоочу жана эскертүүчү кылып жөнөттүк. Бирок, адамдардын көпчүлүгү муну билишпейт.
</item>
<item position="33">
 Алар: "Эгер силер чынын айтып жатсаңар, анда бул убада качан ишке ашат?" – дешет.
</item>
<item position="34">
 Силерге убада кылынган Күн бар. Силер бир аз убакыт артка да кечиге албайсыңар, бир аз убакытка алдыга да озуп кете албайсыңар, – дегин.
</item>
<item position="34">
 Каапырлар: "Биз Куранга да, ага чейинки түшүрүлгөндөргө да ишенбейбиз", – дешет. Эгерде сен заалымдардын Эгесинин алдында тургузулганын көргөн болсоң! (Ошондо) алардын ичинен алсыз болгондору, алдуу болгондоруна кайрылып: "Эгер силер болбогондо биз ыймандуу, момун болоор элек", – деп айтышат.
</item>
<item position="34">
 Текебер болгондор, алсыз болгондорго кайрылып: "Кантип, ал силерге келген соң, биз силерди түз жолдон (зордоп) чыгарып ийдикпи? Жок! Өзүңөр күнөөкөр болдуңар", – дешет.
</item>
<item position="34">
 Алсыздар текеберлерге: "Ооба! Силер түндө да, күндүзү да алдап, амалкөйлүк менен бизди Аллахка ишенбөөгө жана Ага шериктерди кошууга буйрудуңар", – дешет. Алар жаза келген кезде өкүнгөндүктөрүн жашырышат. Биз каапырлардын мойнуна богоо тактык. Алар кылган нерселери үчүн гана жазаланышат.
</item>
<item position="34">
 Биз эч бир кыштакка (андагы) дөөлөтүнө чиренгендер: "Силер аркылуу жөнөтүлгөнгө биз ишенбейбиз", – демейинче, эскертүүчүнү (элчини) жөнөтпөдүк.
</item>
<item position="34">
 Алар: "Биздин мал-мүлк жана бала-бакырабыз көп. Биз жазага тартылбайбыз", – дешти.
</item>
<item position="34">
 Эгем кимге кааласа ырыскысын көбөйтөт жана тарытат, бирок адамдардын көпчүлүгү билишпейт, – дегин.
</item>
<item position="34">
 Силердин байлыгыңар жана балдарыңар Бизге силерди жакындата албайт. Ыйман келтирип, жакшылык иш кылгандардан башка. Аларга иштери үчүн эселенген сыйлыктар, аларга бийик жайларда тынчтык жана амандык (болот).
</item>
<item position="34">
 А Биздин белгилерибизди начарлатуу үчүн жан үрөп аракеттенгендер - алар азапка тартылышат.
</item>
<item position="34">
 Акыйкатта, Эгем Өз пенделеринен кимге кааласа ырыскыны кенен берет жана аны ченеп да койот. Эгер силер бир нерсени кайыр-садака кылсаңар, Ал анын ордуна башкасын берет. Ал ырыскы берүүчүлөрдүн эң мыктысы, – дегин.
</item>
<item position="34">
 Ошол Күнү Ал алардын баарын жыйнайт да, андан соң периштелерге: "Чын эле булар силерге сыйынчу беле?" – дейт.
</item>
<item position="34">
 Алар: "Сени аруулайбыз! Биздин коргоочубуз алар эмес, Сенсиң. Ооба, алар жиндерге сыйынышкан, алардын көбү аларга ишенишкен эле", – дешет.
</item>
<item position="34">
 Ал Күнү силердин бириңер башкаларыңар үчүн пайда да, зыйан да келтире албайсыңар. Биз зулум кылгандарга: "Силер жалганга чыгарган тозоктун азабын таткыла", – дейбиз.
</item>
<item position="34">
 Аларга Биздин айкын айаттарыбыз окулганда, алар: "Бул биздин ата-бабаларыбыз сыйынып келгендерден силерди кайтарганы жаткан гана киши!" – дешет. Алар: "Бул ойлонуп табылган гана калп", – дешет. Аларга акыйкат келгенде ага ишенбей каапыр болгондор: "Бул анык сыйкыр", – деп айтышат.
</item>
<item position="34">
 Биз сага чейин алар окуганга Китеп берген жана эскертүүчү жөнөткөн эмеспиз.
</item>
<item position="34">
 Аларга чейинкилер да жалганга чыгарышкан. Биз аларга ыроологондордун ондон бир бөлүгүнө да жетишпеди жана алар Биздин пайгамбарларыбызды жалганга чыгарышты. Менин каарым кандай!
</item>
<item position="34">
 Мен силерге бир гана нерсени эскертемин, силер Аллах үчүн экиден, бирден туруп, ой жүгүрткүлөчү: Силердин жолдошуңар жинди эмес. Акыйкатта, ал катуу азапты алдын ала силерге эскертүүчү гана, – дегин.
</item>
<item position="34">
 Мен силерден өзүм үчүн акы сурабаймын, ал силердин өзүңөргө. Мен үчүн Аллахтын алдындагыдан башка сыйлык жок. Ал бардыгынын үстүнөн күбө болуучу, – дегин.
</item>
<item position="34">
 Акыйкатта Эгем чындыкты гана айан кылат. (Ал) кайыптарды Билүүчү.
</item>
<item position="34">
 Акыйкат келди, эми жалган көрүнбөйт да, кайтып да келбейт! – дегин.
</item>
<item position="34">
 Эгер мен адашсам, анда өз жанымдын зыйанына адашам; а эгер туура жолдо барсам, ал менин Эгемден берилген айан. Акыйкатта, Ал – Угуучу, Жакын, – дегин.
</item>
<item position="34">
 Эгер сен алардын качып кетүүгө мүмкүндүктөрү болбой жана жакынкы бир орундан кармалышканда корккондорун көргөн болсоң!
</item>
<item position="34">
 Алар: "Биз Ага ишенгенбиз", – дешет, бирок алар кантип өтө алыс жерден (ыйманды) кабылдашсын.
</item>
<item position="34">
 Алар Ага мурун да ишенген эмес жана кайып тууралуу өтө алыс орундан ой жорушкан.
</item>
<item position="34">
 Мурун да алар сыйактуулардын топтору менен болгон өңдүү эле, алардын жана алардын каалоолорунун ортосуна тосмо койулган. Акыйкатта, алар чаташкан шектенүүдө болушкан!
</item>
<item position="34">
 Асмандар менен жердин Жаратуучусу жана эки, үч, төрт канаттуу периштелерди элчи кылган Аллахка мактоолор! Ал жаратууда каалаганын көбөйтөт. Чындыгында, Аллах – бардык нерсеге Кудуреттүү!
</item>
<item position="34">
 Аллах адамдарга ырайымын ачса, аны тосуучу жок. Кимден мээримин тосуп койсо, андан кийин аны жиберүүчү да жок. Ал – Ызааттуу, Даанышман!
</item>
<item position="34">
 Эй, адамдар! Аллах силерге берген жакшылыгын эстегиле: Силерге асмандардан, жерден ырыскы бере турган башка Жаратуучу барбы?! Андан башка Кудай жок! Кайда адашып бара жатасыңар?
</item>
<item position="34">
 (Эй, Мухаммед!) Алар сени жалганчыга чыгарса, чындыгында, сенден мурунку элчилер да жалганга чыгарылган. Бардык иштер Аллахка кайтып барат.
</item>
<item position="34">
 Эй, адамдар! Аллахтын убадасы – акыйкат. Ошондуктан бул дүйнө тиричилиги силерди эч качан азгырбасын. Ошондой эле катуу азгыруучу да силерди Аллах тууралуу азгырбасын.
</item>
<item position="34">
 Чындыгында, силерге шайтан душман. Ошондуктан силер да аны душман деп билгиле. Акыйкатта, шайтан өз тобун тозок ээлеринен болууга чакырат.
</item>
<item position="34">
 (Аллахка) каршы чыккандарга катуу азап бар. Ал эми ыйман келтирип, жакшы иштерди жасагандарга болсо кечирим жана чоң сыйлык берилет.
</item>
<item position="34">
 Жаман жорук өзүнө кооз көрсөтүлүп, аны жактырып калган бир адам (жакшы адам менен кантип тең болсун?). Акыйкатта, Аллах каалаганын адаштырып, каалаганын туура жолго салат. Ошондуктан аларга кайгырып, өзүңдү жок кылып жибербе. Чындыгында, Аллах алардын кылган иштерин толук Билүүчү.
</item>
<item position="34">
 Аллах шамалдарды жиберип, булуттарды козгоп, аны өлүп жаткан шаарга айдап келебиз. Жана жамгыр аркылуу жансыз калган жерлерди кайра жандандырабыз. Өлүктүн тирилиши да ушул сыйактуу.
</item>
<item position="34">
 Ким мартабалуу болууну кааласа..., бардык урмат-сый Аллахка гана таандык. Жакшы Сөз Ага көтөрүлөт. Жакшы амал аны көтөрөт. Ал эми жамандык кылуу үчүн айла-амал жасагандарга катуу азап бар. Алардын айла-амалы кыйроого учурайт.
</item>
<item position="34">
 Аллах силерди (эң оболу) топурактан, анан уруктан жаратып, анан силерди жуп-жуп кылып койду. Эч бир ургаачы Аллахтын билиминен тышкары жүктүү боло албайт, аны койо да албайт. Аллахтын Китебинде жазылган өмүр узартылбайт да, кыскартылбайт. Албетте, бул Аллахка оңой.
</item>
<item position="34">
 Эки деңиз тең эмес: Мунусу абдан таттуу, ичүүгө жагымдуу. А тигиниси өтө туздуу. (Бирок, экөөсүнөн тең жаңы эт (балык алып) жейсиңер жана тагына турган кооздуктарды чыгарасыңар. Ошондуктан Аллахтын жакшылыгынан ырыскы издөө үчүн кеменин сууну жарып бара жатканын көрөсүң. Балким, шүгүр кылаарсыңар.
</item>
<item position="34">
 Аллах түндү күндүзгө киргизип, күндүздү түнгө киргизет. Ошентип, ай менен күндү багындырды. (Алардын) баары белгилүү бир мөөнөткө чейин гана жүрүп турат. Ушулардын баары – Эгеңер Аллахтыкы! Ээлик кылуу – Ага гана таандык. Андан башка сыйынгандарыңар – бир данектин кабыгына да Ээ эмес!
</item>
<item position="34">
 Эгер аларга жалбарсаңар, алар үнүңөрдү да укпайт. Кокус укса деле силерге жооп кайтара албайт. Кыйамат күнү силердин (Мага) кошкон шериктериңер (силерди) танышат. (Баарынан) толук кабар берүүчү Аллахдай сага эч ким кабар бере албайт.
</item>
<item position="34">
 Эй, адамдар! Силер Аллахка муктажсыңар! Аллах болсо эч нерсеге Муктаж эмес, Макталуучу!
</item>
<item position="34">
 Кааласа силерди жок кылат да, жаңы эл алып келе алат.
</item>
<item position="34">
 Бул Аллахка кыйын эмес.
</item>
<item position="34">
 Эч бир күнөөкөр, башканын күнөөсүн көтөрбөйт. Күнөөсү оор болгон бирөө көтөрүүгө чакырса, эгер жакыны болсо да, ага эч нерсе жүктөлбөйт. (Эй, Мухаммед!) Чындыгында, Эгелерин көрбөй туруп корккондорду, намазды аткаргандарды гана эскерте аласың. Ал эми ким күнөөдөн тазарса, ал өзү үчүн тазарат. Ошондой эле, (баарынын) бараар жагы – Аллах тарап!
</item>
<item position="34">
 Сокур менен көрүүчү тең эмес.
</item>
<item position="34">
 Караңгылык менен жарык тең эмес.
</item>
<item position="35">
 Көлөкө менен күнөс да тең эмес.
</item>
<item position="35">
 Тирүүлөр менен өлүктөр да тең эмес! Чындыгында, Аллах кимди кааласа, уга турган кылып койот. (Эй, Мухаммед!) Сен мүрзөлөрдөгү адамдарга угуза албайсың.
</item>
<item position="35">
 Сен бир эскертүүчү ганасың.
</item>
<item position="35">
 Акыйкатта, сени чындык менен кубантуучу, эскертүүчү кылып жибердик. Ырасында, эскертүүчү болбогон бир да коом жок.
</item>
<item position="35">
 Эгер сени жалганчыга чыгарышса, чындыгында, алар кереметтер, барактар жана нурлантуучу Китептерди (Менден) алып келген пайгамбарларды да жалганчыга чыгарышкан.
</item>
<item position="35">
 Андан соң, (Мага) каршы чыккандарды алдым. Мына, Менин каарым кандай (катуу)!
</item>
<item position="35">
 Чындыгында, Аллахтын асмандан жамгыр жаадырганын көрбөйсүңөрбү? Аны менен түрдүү мөмөлөрдү чыгардык. Тоолордогу ак, кызыл, капкара жана түрдүү-түмөн чыйырларды көрбөй турасыңбы?
</item>
<item position="35">
 Адамдардан, курт-кумурскалардан жана ири жандыктардан түрдүү түстөгүлөрү да ушундай эле (бир мисал эмес бекен?). Чындыгында, пенделеримдин билимдүүлөрү Аллахдан коркушат. Ырасында, Аллах – Ызааттуу, Кечиримдүү!
</item>
<item position="35">
 Чындыгында, Аллахтын Китебин окуп, намазды толук аткаргандар жана өздөрүнө (Биз) берген ырыскылардан көрүнөө, жашыруун түрдө тиешелүү жерлерге сарптагандар эч качан зыйанга учурабай турган сооданы (соопту) үмүт кыла алышат.
</item>
<item position="35">
 Аллах алардын сыйлыктарын толук берип, анан да Өз жакшылыктарын көбөйтүп койотн. Албетте, Ал – Кечиримдүү, Шүгүр ээси!
</item>
<item position="35">
 (Эй, Мухаммед!) Сага Биз кабарлаган Куран – акыйкат! Мурдагыларды тастыктоочу. Чындыгында, Аллах – пенделеринен Кабардар, Көрүүчү!
</item>
<item position="35">
 Анан ал Китепти пенделерибиздин арасынан Өзүбүз тандаган адамдарга бердик. Алардын арасынан кээ бирөөлөрү өзүнө зулумдук кылат да, кээси орточо (жакшылык) кылат. Ал эми дагы бирөөлөрү Аллахтын буйругуна ылайык жакшылыктарда алга озуучулардан болушат. Мына ушул – улуу ырайым.
</item>
<item position="35">
 Ошолор "Адн" бактарына киришет. Анда алтын жана бермет билериктерди тагынышат. Анда алардын кийимдери жибектен болот.
</item>
<item position="35">
 Алар: "Бардык мактоо – бизден кайгыны жок кылган Аллахка (болсун)! Чындыгында, Эгебиз – Кечиримдүү, Шүгүр ээси!
</item>
<item position="35">
 Ал Өз жакшылыгы менен бизди туруктуу жайга жайгаштырды. Бизди бул жерде чарчоо да, чаалыгуу да албайт",–дешет.
</item>
<item position="35">
 Ал эми (Аллахтын Куранына) каршы чыккандар үчүн Тозок оту бар. Аларга "өлөмүн!", – дешсе да өлүм өкүмү берилбейт. Алардан азап да жеңилдетилбейт. Баардык каршы чыгуучуларды ушинтип жазалайбыз.
</item>
<item position="35">
 Алар Тозокто: "Бизди Тозоктон (кайра дүйнөгө) чыгар. Биз мурда жасаган иштерибизден башка жакшы амалдарды жасайлы",– деп жалбарышат. (Ошондо аларга): "Силерге, үгүт кылган адамдан үгүт алууга жете тургандай (узак) өмүр бербедикпи? Анын үстүнө силерге эскертүүчү да келген болчу. Эми (азап даамын) таткыла. Заалымдар үчүн эч колдоочу болбойт! (–деп айтылат).
</item>
<item position="35">
 Ырасында, Аллах асмандар менен жердеги кайыпты билип турат. Чындыгында, ал көөдөндөгүлөрдү да Билүүчү!
</item>
<item position="35">
 Аллах силерди жер жүзүндө орун басары кылып койду. Кимдир бирөө каапырлык кылса, анда каапырлыгынын күнөөсү өзүнө. Каапырлардын каршылыгы Эгелеринин алдында Анын ачуусун гана арттырат. Анын үстүнө, каапырлардын каршылыгы (алардын) өздөрүнүн зыйандарын гана көбөйтөт.
</item>
<item position="35">
 (Эй, Мухаммед!) "Аллахдан башкага сыйынганыңарды көрдүңөрбү? Кана Мага да көрсөткүлөчү! Алар деги жер үстүндө бир нерсе жарата алыштыбы?! Же алардын асмандарда тиешеси барбы? Же Биз аларга Китеп берип, алар бир далил үстүндөбү? Жок! Андай эмес! Заалымдар бирин-бири алдоону гана убада кылышат",– деп айткын.
</item>
<item position="35">
 Чындыгында, Аллах асмандар менен жерди жок кылып жибербей кармап турат. Кокус экөө ордуларынан жылып кете турган болсо, аны Аллахдан башка эч ким кармап кала албайт. Ал – Жумшак, Кечиримдүү!
</item>
<item position="35">
 Алар өздөрүнө эскертүүчү келсе, башка коомдорго караганда дагы да адилтеттүүрөөк болуу тууралуу Аллахка алдарынын жетишинче ант беришкен. Бирок аларга эскертүүчү келген кезде ал алардын алыстоосун гана күчөттү.
</item>
<item position="35">
 Алар жер бетинде текеберленишти жана жаман айла-амалдарды жасашты. Айлакерликтин кесири (айлакерликтин) ээсине гана тийет. Алар мурункулардын жолун күтүп жатышабы? Аллахтын жолунан эч бир өзгөрүш таба да албайсың, Аллахтын жолунун бурулушун да таппайсың.
</item>
<item position="35">
 Алар жер жүзүн кыдырышып жүрүшпөйбү? Ошондо алар өздөрүнөн мурункулардын акыбети эмне болгонун көрүшмөк. Чындыгында алардын күчү булардыкынан да көп эле. Асмандар менен жердеги нерселер Аллахты алсырата албайт. Ал – Билүүчү, Кудуреттүү!
</item>
<item position="35">
 Эгер Аллах адамдарды кылмыштары себептүү жазалай турган болсо, анда жер бетинде бир да жандык калтырбас эле. Бирок аларды белгилүү бир мөөнөткө чейин кечиктирет. Качан алардын мөөнөтү (ажалы) келсе, анда.... Аллах – Өзүнүн пенделерин Көрүп туруучу!
</item>
<item position="35">
 Йа-Син.
</item>
<item position="35">
 Даанышман Куранга ант!
</item>
<item position="35">
 Ырасында, сен элчилерденсиң,
</item>
<item position="35">
 туура жолдогу.
</item>
<item position="35">
 Бул – Ызааттуу, Мээримдүүнүн түшүргөнү,
</item>
<item position="35">
 Аталары эскертилбей калган жана алар бейкапар болгон коомду эскертүүң үчүн,
</item>
<item position="35">
 Сөз алардын көпчүлүгүнө (небак) бекемделген, а алар ишенишпейт.
</item>
<item position="35">
 Биз алардын мойундарына, ээктерине чейин богоо койгонбуз, алар керкейип жүрүүгө аргасыз.
</item>
<item position="35">
 Биз алардын алдынан да, артынан да тосмо койдук. Аларды ороп салдык, алар көрө алышпайт.
</item>
<item position="35">
 Аларды сен эскертесиңби, же эскертпейсиңби, баары бир ыйман келтиришпейт.
</item>
<item position="35">
 Сен эскертүүгө ээрчигендерди жана Мээримдүүдөн жашыруун корккондорду гана эскерте аласың. Аларды – кечирилгендиги жана зор сыйлык менен сүйүнчүлө!
</item>
<item position="35">
 Акыйкатта, Биз өлгөндөрдү тирилтебиз, алардын эмне кылгандыгын, өздөрүнүн артына эмнени калтыргандыктарын жана бардык нерселерди айкын жол башында тактап койгонбуз.
</item>
<item position="35">
 Аларга Биздин элчилер келгендеги айылдын жашоочулары жөнүндөгү мисалды келтир:
</item>
<item position="35">
 Биз аларга экөөнү жөнөттүк. Аларды жалганга чыгарышты, Биз экөөн үчүнчүсү менен кубаттадык. Алар: "Акыйкатта, биз силерге (жөнөтүлгөн) элчилербиз", – дешти.
</item>
<item position="35">
 (Алар): "Силер бизге окшогон эле адамсыңар. Мээримдүү эч нерсе түшүргөн эмес. Силер жалган айтып жатасыңар", – дешти.
</item>
<item position="35">
 (Элчилер) айтышты: "Биздин силерге жөнөтүлгөндүгүбүздү Эгебиз албетте билет.
</item>
<item position="35">
 Бизге ачык-айкын кабарларды жеткирүү гана (жүктөлгөн)."
</item>
<item position="35">
 Алар: "Биз силерден жаман жышаандарды көрүп жатабыз, эгерде тыйылбасаңар биз силерди таш бараңга алабыз, силерге бизден оорутуучу азап жетет", – дешти.
</item>
<item position="35">
 (Элчилер): "Силердин жаман жышаандарыңар өзүңөрдөн. Силерге эскертилип жатабы? Ооба, силер чектен чыккан коомсуңар", – дешти.
</item>
<item position="35">
 Шаардын четинен бир киши шашып келди да: "Эй, элим! Элчилердин артынан ээрчигиле, – деди.
</item>
<item position="35">
 Силерден эч кандай акы сурабагандарды жана туура жолдо жүргөндөрдү ээрчигиле.
</item>
<item position="35">
 Эмне үчүн мен өзүмдү жаратканга жана бүт баарыңар кайрылып бара турган Ага сыйынбаймын?
</item>
<item position="35">
 Чын эле мен Андан башка кудайларга табынамынбы? Эгерде Мээримдүү мага жамандык кааласа, алардын колдоосу менден эч нерсени тосо албайт жана мени куткара да албайт".
</item>
<item position="35">
 Акыйкатта, анда мен анык адашууда каламын.
</item>
<item position="35">
 Аныгында мен Эгеңерге ишендим жана мени уккулачы."
</item>
<item position="35">
 (Ага): "Бейишке кир!" – делинди. Ал айтты: "Аттиң, эгер элим билсечи,
</item>
<item position="35">
 мени Эгем кечиргенин жана мени ардактуулардан кылганын."
</item>
<item position="35">
 Биз андан соң анын элине асмандан аскер түшүргөнүбүз жок. Биз аскер түшүрбөдүк.
</item>
<item position="35">
 Болгону бир гана катуу үн угулду, ошентип алар жалп өчтү.
</item>
<item position="35">
 Элчи келип, алар анын үстүнөн шылдыңдашкан Менин пенделериме өкүнүч!
</item>
<item position="35">
 Чын эле Биз аларга чейин канчалаган муундарды ойрон кылганыбызды жана алар буларга кайрылып келбесин көрүшпөйбү?
</item>
<item position="35">
 Акыйкатта, баарысы Бизге жыйналышат.
</item>
<item position="35">
 Өлүк жер силер үчүн бир белги: Биз аны тирилттик, андан дан өндүрүп чыгардык. А силер андан жейсиңер.
</item>
<item position="35">
 Биз анын үстүнө курма менен жүзүм бактарын өндүрдүк жана булактарды чыгардык.
</item>
<item position="35">
 Алардын мөмөлөрүнөн жана алар колдору менен кылынгандарынан жеши үчүн. Шүгүр кылбайсыңарбы?
</item>
<item position="35">
 Алар өздөрүнүн, жер өстүргөн нерселердин жана алар билбеген нерселердин бардыгын жуп кылып жаратканга аруулук!
</item>
<item position="35">
 Аларга бир белги – түн. Андан күндүздү ажыратабыз, анда алар караңгылыкта калат.
</item>
<item position="35">
 Күн (да) өзү үчүн белгиленген орунда жүрөт. Бул үстөмдүк кылуучу, Билүүчүнүн өлчөгөнү.
</item>
<item position="35">
 Айды куураган эски бутактай болгонго чейин орундарга өлчөп койдук.
</item>
<item position="35">
 Күндүн Айга жетүүсү мүмкүн эмес, түн да күндүздөн илгерилебейт, ар бири көктө сүзөт.
</item>
<item position="35">
 Алардын урпактарын ичи толтура кемеде ташыганыбыз алар үчүн бир белги.
</item>
<item position="35">
 Тигил сыйактуу минип жүрө турган нерселерин жараттык.
</item>
<item position="35">
 Кааласак, аларды чөктүрөбүз, анда аларга жардамчы да жок. Алар куткарылбайт.
</item>
<item position="35">
 Бирок, (Бизден) ырайым жана белгилүү мөөнөткө чейин узартуу (гана болот).
</item>
<item position="35">
 Аларга: "Алдыңарда болуп өткөндөрдөн жана артыңарда боло тургандардан корккула. Балким, мээримге бөлөнөөрсүңөр" – делинсе,
</item>
<item position="35">
 аларга Эгеңдин белгилеринен бир белги келгенде, алар ал белгиден жүз үйрүүчү болушту.
</item>
<item position="35">
 Аларга: "Аллах силерге берген ырыскылардан сарптагыла" – делинсе, ыймансыздар ыймандууларга: "Силерди биз тамактандырмак белек? Аллах кааласа силерди Өзү тамактандырмак. Силер анык адашуудасыңар", – дешет.
</item>
<item position="35">
 Жана айтышат: "Эгер чынчыл болсоңор, бул убада качан (аткарылат)?"
</item>
<item position="35">
 Талашып жаткан учурда, аларды алып кете турган бир гана катуу кыйкырыктан башка эч нерсени көрө алышпайт.
</item>
<item position="35">
 Алар осуйат да калтыра албайт жана өз үй-бүлөлөрүнө да кайтып бара алышпайт .
</item>
<item position="35">
 Сурнай тартылганда, алар мүрзөлөрүнөн Эгесине карай шашып чыгышат.
</item>
<item position="35">
 Алар: "Оо, биз куруп калалык! Бизди жаткан жерибизден ким тургузду? Бул – Мээримдүү убада кылган нерсе жана элчилер чындыкты айтышкан экен", – дешет.
</item>
<item position="35">
 Катуу бир кыйкырыктан башка эч нерсе болгону жок. Мына алардын баары Биздин алдыбызга келип турушат.
</item>
<item position="35">
 Бүгүн бир да жанга зулум кылынбайт. (Анткени), силер кылганыңар үчүн гана жазаланасыңар.
</item>
<item position="35">
 Акыйкатта, Бейиш ээлери бүгүн өз иштери менен жыргап-ырахаттанышат.
</item>
<item position="35">
 Алар жубайлары менен көлөкөдө, мамыктарда сүйөнүп, жазданышат (жатышат).
</item>
<item position="35">
 Аларга анда (түрдүү) жемиштер жана каалагандары бар.
</item>
<item position="35">
 Боорукер Жараткандын сөзү – "Салам!" (болот).
</item>
<item position="36">
 Эй күнөөкөрлөр! Бүгүн ажырагыла! (делинет).
</item>
<item position="36">
 Эй адам урпактары! Мен силерге: Шайтанга сыйынбагыла, акыйкатта, ал силер үчүн анык душман" – деп буйрубадым беле?
</item>
<item position="36">
 Мага гана сыйынгыла – бул эң туура жол!
</item>
<item position="36">
 Ал силерден көптөгөн муундарды жолдон адаштырган. Акыл жүгүрткөндөрдөн болбойсуңарбы?
</item>
<item position="36">
 Мына бул силерге убада кылынган тозок.
</item>
<item position="36">
 Каапыр болгонуңар үчүн бүгүн ага киргиле!
</item>
<item position="36">
 Бүгүн Биз алардын ооздоруна мөөр басабыз. Бизге алардын колдору сүйлөп берет. А буттары алар эмне кылгандары тууралуу күбөлүк берет.
</item>
<item position="36">
 Эгер Биз кааласак, алардын көздөрүн сокур кылып койор элек. (Ошондо) алар бир-биринен озуп, жолду карай жөнөөр эле, бирок кантип көрө алышат?
</item>
<item position="36">
 А эгер Биз кааласак, алардын турпатын үйлөрүндө эле өзгөртмөкпүз. Алар алдыга да, артка да жыла алышмак эмес.
</item>
<item position="36">
 Кимге Биз узак жашоо берсек, аны жаралыш турпатын алсыз кылып койобуз. Акыл калчашпайбы?
</item>
<item position="36">
 Биз ага ыр үйрөткөнүбүз жок жана бул ага ылайык да эмес. Бул эскертүүчү жана ачык-айкын Куран.
</item>
<item position="36">
 – Тирүүлөрдү эскертүү, каапырлардын үстүнөн сөзүбүз чын болсун үчүн.
</item>
<item position="36">
 Биздин өз кудуретибиз менен жараткандарыбыздын ичинен Биз алар үчүн жаратып берген малдарыбызды жана аларга ээлик кылышаарын көрүшпөйбү?
</item>
<item position="36">
 Буларды (малдарды) аларга баш ийдирдик, алар кээ бирлерин минишет, кээ бирлеринин (этин) жешет.
</item>
<item position="36">
 Мында алар үчүн пайда жана суусундуктар бар. Бул үчүн алар шүгүр кылышпайбы?
</item>
<item position="36">
 Алар өздөрүнө Аллахдан башка кудайларды жардам берет деп алышты.
</item>
<item position="36">
 Алар дайар аскер болуп келишсе да, аларга жардам кыла алышпайт.
</item>
<item position="36">
 Сени алардын сөздөрү кайгыртпасын. Биз алардын жашыргандарын да, ачыкка чыгаргандарын да билип турабыз.
</item>
<item position="36">
 Биз аны бир тамчы суудан жаратканыбызды инсан көрбөдүбү? Ошентсе да, ал ачык жаңжалчы!
</item>
<item position="36">
 Ал өз жаралышын унутуп, Бизге: "Бул чириген сөөктөрдү ким тирилтет?" – деп мисал келтирет.
</item>
<item position="36">
 Аны алгач жараткандай эле тирилтет. Ал бардык жаралгандарды Билүүчү, – дегин.
</item>
<item position="36">
 Ал силерге жашыл дарактан от кылды, андан силер от жагасыңар.
</item>
<item position="36">
 Асмандар менен жерди жараткан Ал аларга окшогондорду жарата албай калмак беле? Ооба. Ал – Жаратуучу, Даанышман.
</item>
<item position="36">
 Ал бир нерсенин (болуусун) каалаганда, Анын иши тек гана "Бол!" – деп айтуу, (ал) болуп калат.
</item>
<item position="36">
 Колунда баардыгынын үстүнөн бийлиги болгонго аруулук! Силер Ага кайтарыласыңар.
</item>
<item position="36">
 Сапка тизилип турган (периштелерге) ант!
</item>
<item position="36">
 Айдаган айдоочуларга (периштелерге) ант!
</item>
<item position="36">
 Эскертүүнү окуп берүүчүлөргө (периштелерге) ант!
</item>
<item position="36">
 Акыйкатта, Кудайыңар бирөө гана!
</item>
<item position="36">
 Асмандар менен жердин, алардын ортосундагылардын Эгеси жана Чыгыштын да Эгеси (– Аллах)!
</item>
<item position="36">
 Чындыгында, бул дүйнөнүн асманын жылдыздар менен кооздоп койдук.
</item>
<item position="36">
 Бардык чектен чыккан шайтандан коргодук.
</item>
<item position="36">
 Алар жогорку ааламды тыңшай алышпайт. Алар туш-туштан атылат.
</item>
<item position="36">
 (Аларды) кубалап туруучу үзгүлтүксүз азап бар.
</item>
<item position="36">
 Эгер алардан бирөө бир сөз уурдай турган болсо, аны күйгүзүүчү жылдыз кубалайт.
</item>
<item position="36">
 Эми алардан сура: "Аларды жаратуу кыйынбы? Же башка жараткандарыбыз кыйынбы? Чындыгында аларды (адам баласын) жабышкаак ылайдан жаратканбыз.
</item>
<item position="36">
 (Эй, Мухаммед!) Албетте, сен бул табиатка таң калдың. Алар (шайтандар) болсо келекелешет.
</item>
<item position="36">
 Аларга эскертүү келсе да, алар (баары бир) эстерине келишпейт.
</item>
<item position="36">
 Бир керемет көрүшсө, аны шылдыңдашат.
</item>
<item position="36">
 Бул ачык сыйкырчылык, – дешет.
</item>
<item position="36">
 Биз өлүп топуракка жана сөөкө айланган кезде кантип тирилмек элек.
</item>
<item position="36">
 Оболку ата-баларыбыз дагы тирилишеби?,–дешет.
</item>
<item position="36">
 (Сен аларга): "Албетте, силер кор болуп тирилесиңер!",–дегин.
</item>
<item position="36">
 Чындыгында, ал үрөй учурган добуш. Ошондо алар карап калышат.
</item>
<item position="36">
 Аттиң. Ушул эсеп күнү экен да!,–дешет.
</item>
<item position="36">
 Бул – силер жалганга чыгарган Ажыратуу күнү.
</item>
<item position="36">
 Заалымдарды да, алардын жандоочуларын да, алардын сыйынгандарын (кудайларын) да топтогула!
</item>
<item position="36">
 Алар Аллахдан башкага сыйынышкан. Ошондуктан аларды тозоктун жолуна багыттагыла!
</item>
<item position="36">
 (Бирок азырынча) аларды токтоткула. Анткени алар суралуучулар!" (– деп айтылат).
</item>
<item position="36">
 Алардан: "Эмне үчүн бири-биринен сурамжылашат?",– деп суралат.
</item>
<item position="36">
 Албетте, алар бүгүн аргасыз баш ийген кейипте.
</item>
<item position="36">
 Алар бири-бирине каршы суроо беришет.
</item>
<item position="36">
 (алар жол башчыларына): "Силер бизге оң жактан келчү элеңер го", – дешет.
</item>
<item position="36">
 Алар: "Андай эмес. Өзүңөр ыйман келтирген эмессиңер!", – дешет.
</item>
<item position="36">
 Анткени силерге биздин бийлигибиз өтчү эмес. Албетте, өзүңөр адашкан эл болчусуңар.
</item>
<item position="36">
 Эгебиздин бизге жиберген сөзү чындык болуп чыкты. Биз чындыгында (азап) даамын татуучуларданбыз.
</item>
<item position="36">
 Ошондо силерди азгырганбыз. Чындыгында, өзүбүз да адашкандардан элек.
</item>
<item position="36">
 Ошентип, алар ал күндүн азабына шериктеш болушат.
</item>
<item position="36">
 Чындыгында, күнөөкөрлөрдү ушундай кылабыз.
</item>
<item position="36">
 Акыйкатта, аларга: "Аллахдан башка Кудай жок", – деп айтылса деле, текеберленишкен.
</item>
<item position="36">
 Алар: "Бир жинди акын үчүн өз кудайларыбызды таштайлыбы?",–дешкен.
</item>
<item position="36">
 Чындыгында, ал чындыкты алып келген жана элчилерди тастыктаган.
</item>
<item position="36">
 Албетте, мына эми силер куйкалоочу азап даамын таткыла!
</item>
<item position="36">
 Силер өз колуңар менен жасаган иштериңердин гана жазасын тартасыңар.
</item>
<item position="36">
 Бирок, Аллахтын момун пенделери башка (. Аларга жаза жок).
</item>
<item position="36">
 Мына ошолор үчүн белгилүү бир ырыскылар бар.
</item>
<item position="36">
 Мөмө-жемиштер да (ошолор үчүн). Алар урматка бөлөнүшөт,
</item>
<item position="36">
 жакшылык бактарында,
</item>
<item position="36">
 (Алар) мамыктардын үстүндө бетме-бет олтурушат.
</item>
<item position="36">
 Аларга суусундук булагынан чынылар менен тегерете сунулат.
</item>
<item position="36">
 Ал ичүүчүлөр үчүн аппак жана таттуу.
</item>
<item position="36">
 Анда акылдан адашуу болбойт, андан мас да болушпайт.
</item>
<item position="36">
 Алардын кашында капкара көздүү сулуулар болот.
</item>
<item position="36">
 Чындыгында, алар оролгон жумуртка сыйактуу.
</item>
<item position="36">
 Алар бетме-бет олтурушуп (ал-абал) сурашат.
</item>
<item position="36">
 Алардын бири: "Чындыгында, бир таанышым бар болчу.
</item>
<item position="36">
 Ошол мага: "Сен чындыгында эле ишенүүчүлөрдөнсүңбү?
</item>
<item position="36">
 Өлүп, топуракка жана сөөккө айлансак да жазаланабызбы?"
</item>
<item position="36">
 (деп, анан) жанында тургандарга карап: "Аны көргүңөр келеби?",– деп айтчу.
</item>
<item position="36">
 Ошондо өзү чыгып карап, аны Тозоктун ортосунан көрөт да:
</item>
<item position="36">
 Аллахка ант! Мени да жок кыла жаздадың,– дейт.
</item>
<item position="36">
 Эгер Эгемдин жакшылыгы болбогондо, албетте, мен да тозокко жөнөтүлгөндөрдөн болмокмун.
</item>
<item position="36">
 Биз өлбөйбүзбү?
</item>
<item position="36">
 Оболку өлүмүбүз гана (жетиштүү). Биз (эми) азапка да дуушар болбойбуз, – (дешип Бейиштегилер өз ара маектешет).
</item>
<item position="36">
 Чындыгында Бейиш – өтө зор ийгилик!
</item>
<item position="36">
 Амал кылуучулар мына ушундайча амал кылышсын.
</item>
<item position="36">
 Ушул (Бейиштеги) сыйлуу орун жакшыбы? Же (Тозоктогу) Заккум дарагы жакшыбы?
</item>
<item position="36">
 Чындыгында, заккум дарагын заалымдар үчүн балээ кылдык.
</item>
<item position="36">
 Чындыгында, ал Тозоктун түбүнөн чыккан дарак.
</item>
<item position="36">
 Анын чанагы шайтандардын башы сыйактуу.
</item>
<item position="36">
 Албетте, алар ошондон жеп курсактарын толтурушат.
</item>
<item position="36">
 Анан аларга кайнап турган суудан аралашма берилет.
</item>
<item position="36">
 Андан соң, кийин алардын кайтар жери, кайра эле Тозок болот.
</item>
<item position="36">
 Ырасында, алар ата-бабаларын адашкан абалда табышкан (жана ошолорду ээрчишкен)..
</item>
<item position="36">
 Ошондо алар ата-бабаларынын (адашкан) жолу менен шашылып кетишкен болчу.
</item>
<item position="36">
 Алардан мурун да, алгачкы адамдардын көбү адашкандар эле.
</item>
<item position="36">
 Чындыгында, аларга да эскертүүчү (пайгамбар) жиберген элек.
</item>
<item position="36">
 Эскертилгендердин акыбети кандай болгонун көрүп ал!
</item>
<item position="36">
 Бирок, Аллахтын ыкластуу пенделери үчүн башка (орундар камдалган).
</item>
<item position="36">
 Акыйкатта, Нух Бизге жалбарды. Биз кандай жакшы жооп берүүчүбүз!
</item>
<item position="36">
 Аны да, үй бүлөсүн да зор кайгыдан куткардык.
</item>
<item position="36">
 Нухтун урпактарын (аман) калуучулардан кылдык.
</item>
<item position="36">
 Аны кийинкилерге калтырдык.
</item>
<item position="36">
 Нухка бүткүл ааламдардан салам болсун!
</item>
<item position="36">
 Чындыгында, Биз жакшы иштерди жасагандарды ушинтип сыйга бөлөйбүз.
</item>
<item position="36">
 Анткени ал Биздин ыйман келтирген пенделерибизден болчу.
</item>
<item position="36">
 Анан, калгандарын (топон) сууга чөктүрүп жибердик.
</item>
<item position="36">
 Ырасында, Ибрахим да анын (Нухтун) туура жолунда (жүрдү).
</item>
<item position="36">
 Анткени, Ибрахим Эгесине таза жүрөк менен келген болчу.
</item>
<item position="36">
 Ошол убакта, ал атасына да, элине да: "Эмнелерге сыйынып жатасыңар?",–деди:
</item>
<item position="36">
 Аллахдан башка, жалган кудайларга сыйынууну каалайсыңарбы?
</item>
<item position="36">
 Ааламдардын Эгеси тууралуу эмне ойдосуңар? (деди).
</item>
<item position="36">
 Ошондо Ибрахим жылдыздар жакка назар таштап,
</item>
<item position="36">
 Мен оорулуумун, – деди.
</item>
<item position="36">
 Эл андан бурду да, кетип калды.
</item>
<item position="36">
 Ибрахим тигилердин кудайларынын жанына жакын барып: "Жебейсиңерби?", – деди:
</item>
<item position="36">
 Эмнеге сүйлөбөйсүңөр?.
</item>
<item position="36">
 Анан акмалап барып, оң колу менен урду.
</item>
<item position="36">
 Алар ага чуркап келишти.
</item>
<item position="36">
 (Ибрахим): "Кол менен жасап алганыңарга сыйынасыңарбы?",–деди:
</item>
<item position="36">
 Аллах силерди да, силер жасап алгандарды да жараткан.
</item>
<item position="36">
 Алар: "Ага бир курулуш кургула да, отко таштагыла!", – дешти.
</item>
<item position="36">
 Ошондо алар ага бир айлакерлик кылууну ойлошту эле, Биз аларды төмөн (шерменде) кылып койдук.
</item>
<item position="36">
 Ибрахим: Эгем жакка кетемин. Ал мага жол көрсөтөт" , – деди.
</item>
<item position="36">
 (Ал): "Эгем! Мага бир жакшы уул бер", – деди.
</item>
<item position="36">
 Аны назик бир уул менен кубанттык.
</item>
<item position="36">
 Уулу (Исмайил) аны менен бирге жүрүүгө жарап калган кезде: "Уулум! Сени түшүмдө мууздап жатыпмын. Ойлонуп көрчү. Буга кандай карайсың?", – деди. Ал: "Оо, Атаке! Сага (Аллахдан) кандай буйрук келсе, ошону аткар. Аллах кааласа, менин сабырдуулардан экенимди табасың", – деди.
</item>
<item position="36">
 Ошентип экөө тең Аллахка мойун сунушуп, атасы аны чекеси менен жаткызды.
</item>
<item position="36">
 Биз ага: "Эй, Ибрахим!", – деп үн салдык.
</item>
<item position="36">
 Ырасында сен, түшүңдү чындыкка чыгардың. Албетте, Биз жакшы иштерди жасагандарды ушундай сыйлайбыз(дедик).
</item>
<item position="36">
 Чындыгында, бул ачык сыноо эле.
</item>
<item position="36">
 Аны бир чоң курмандык менен алмаштырдык.
</item>
<item position="36">
 Кийинки муундарга ал тууралуу жакшы атак калтырдык.
</item>
<item position="36">
 Ибрахимге тынчтык!
</item>
<item position="36">
 Акыйкатта, жакшы иштерди жасагандарды ушундай кылып сыйлайбыз.
</item>
<item position="36">
 Анткени ал (Аллахка) ыйман кетирген пенделерибизден болчу.
</item>
<item position="36">
 Аны (келечекте) пайгамбарлардын жакшыларынын бири (боло турган) Исхак аттуу уулу менен кубанттык.
</item>
<item position="36">
 Анын өзүнө да, Исхакка да береке бердик. Ошентип, экөөнүн урпактарынын арасында жакшылары да, өздөрүнө ачык зулумдук кылгандары да бар.
</item>
<item position="36">
 Чындыгында, Мусага да, Харунга да жакшылык бердик.
</item>
<item position="36">
 Экөөнү жана алардын элин чоң кайгыдан куткардык.
</item>
<item position="36">
 Аларга жардам бердик эле, алар жеңүүчүлөрдөн болушту.
</item>
<item position="36">
 Экөөнө түшүнүктүү Китеп бердик.
</item>
<item position="36">
 Экөөнү түз жолго багыттадык.
</item>
<item position="36">
 Экөө тууралуу кийинки урпактарга (жакшы даңк) калтырдык.
</item>
<item position="36">
 Муса менен Харунга тынчтык!
</item>
<item position="36">
 Чындыгында, жакшы амалдарды жасагандарды ушинтип сыйга бөлөйбүз.
</item>
<item position="36">
 Анткени, экөө тең (Аллахка) ыйман келтирген пенделерибизден болчу.
</item>
<item position="36">
 Албетте, Илйас да элчилерден эле.
</item>
<item position="36">
 Ал ошондо өз элине: "Аллахдан коркпойсуңарбы?", – деди.
</item>
<item position="36">
 Мыкты Жаратуучуну таштап, Багылга" сыйынасыңарбы?!"
</item>
<item position="36">
 Аллах силердин да, мурунку өткөн ата-бабаларыңардын да Эгеси!, – деди.
</item>
<item position="36">
 Ошондо эли аны жалганчыга чыгарды. Ырасында, алар Отко кирүүчүлөр .
</item>
<item position="36">
 Бирок, Аллахтын такыба пенделери башка.
</item>
<item position="36">
 Кийинки муундарга ал тууралуу (жакшы атак) калтырдык.
</item>
<item position="36">
 Илйаска тынчтык!
</item>
<item position="36">
 Чындыгында, жакшы иштерди жасагандарды Биз ушинтип сыйга бөлөйбүз.
</item>
<item position="36">
 Анткени, ал (Аллахка) ыйман келтирген пенделерибизден болчу.
</item>
<item position="36">
 Акыйкатта, Лут – элчилерден болчу.
</item>
<item position="36">
 Ошондо аны да, үй бүлөсүн да куткардык.
</item>
<item position="36">
 Бирок (жер астында) калгандардын ичиндеги кемпирден башкаларын.
</item>
<item position="36">
 Анан башкаларын кыйраттык.
</item>
<item position="36">
 Албетте, силер таңга маал алардын (көмүлүп жаткан жеринин) жанынан өтөсүңөр.
</item>
<item position="36">
 Түндө да (ошол жерден өттүңөр). Ошондо да түшүнбөйсүңөрбү?!
</item>
<item position="36">
 Акыйкатта, Йунус элчилерден болчу.
</item>
<item position="36">
 Ошондо ал толо кемеге чыгып качкан болчу.
</item>
<item position="36">
 Чүчү кулак кармаганда ал жеңилүүгө учурады.
</item>
<item position="36">
 Ошондо балык аны айыпталган абалда жутуп алды. Ал анткени (Аллах тарабынан) айыпталган болчу.
</item>
<item position="36">
 Эгер ал Аллахты улуктагандардан болбогондо (жок кылынмак).
</item>
<item position="36">
 Анда кайра тириле турган (Кыйамат) күнгө чейин балыктын ичинде калмак.
</item>
<item position="36">
 Ошондо аны (балыктын ичинен) жээкке чыгарып таштадык. Ал ооруга чалдыккан эле.
</item>
<item position="36">
 Ал үчүн ашкабактан жалбырактуу бир дарак өстүрдүк.
</item>
<item position="36">
 Аны Биз жүз миңдеген, же андан да көбүрөөк (сандуу) элге жиберген болчубуз.
</item>
<item position="36">
 Ошондо алар ыйман келтиришип, белгилүү бир мөөнөткө чейин (бул дүйнө жыргалчылыктарынан) пайдаландырдык.
</item>
<item position="36">
 Эми алардан сура: "Кыздар Эгеңдики, ал эми уулдар алардыкы бекен?"
</item>
<item position="36">
 Же периштелерди ургаачы кылып жаратканыбызга алар күбө болушуппу?
</item>
<item position="36">
 Алар жалганчылыктарын ушинтип айтышат.
</item>
<item position="36">
 Аллахтын баласы бар, – деп жалган айтышат.
</item>
<item position="36">
 Аллах эмне, уулдардан кыздарды тандап алыптырбы?.
</item>
<item position="36">
 Силерге эмне болгон? Кандай (калпыс) өкүм чыгарасыңар?!
</item>
<item position="36">
 Эсиңерге келбейсиңерби?!
</item>
<item position="37">
 Же силердин ачык далилиңер барбы?
</item>
<item position="37">
 Чынчыл болсоңор китептериңерди алып келгиле.
</item>
<item position="37">
 Алар Аны менен периштелердин ортосунда туугандык пайда кылышты. Чындыгында, периштелер Аллахтын алдына келишерин билишет.
</item>
<item position="37">
 Аллах алар сыпаттаган нерселеринен (шериктеринен) аруу!
</item>
<item position="37">
 Бирок, Аллахтын чыныгы пенделери (момундар) антип айтышпайт.
</item>
<item position="37">
 Албетте, силер да, силер табынган нерселер да
</item>
<item position="37">
 Аллахка каршы бузукулук кыла албайсыңар.
</item>
<item position="37">
 Бирок ким Тозокко түшө турган болсо, ал башка...
</item>
<item position="37">
 (Периштелер): "Биздин арабызда орду белгиленбеген эч ким жок",– дешет.
</item>
<item position="37">
 "Чындыгында эле, биз катар тизилип туруучуларданбыз! وَإِنَّا لَنَحْنُ الصَّافُّونَ
</item>
<item position="37">
 37 166 037166 29952 0:00:03 Воистину, мы прославляем Аллаха».&nbsp; Албетте, биз – Аллахты аруулоочуларданбыз, – дешет."
</item>
<item position="37">
 Алар мындай дешчү:
</item>
<item position="37">
 "Эгер бизде мурункуларга берилген насаат болгондо, لَوْ أَنَّ عِندَنَا ذِكْرًا مِّنْ الْأَوَّلِينَ
</item>
<item position="37">
 37 169 037169 41280 0:00:05 то мы непременно были бы избранными рабами Аллаха».&nbsp; Албетте, Аллахка берилген пенделерден болоор элек."
</item>
<item position="37">
 Кийин алар келген Китепке дароо каршы чыгышты. Жакында (анын натыйжасын) көрүшөт!
</item>
<item position="37">
 Чындыгында элчи пенделерибизге сөзүбүз мурда эле өткөн.
</item>
<item position="37">
 (Алар): "Албетте, алар жардам берилгендерден".
</item>
<item position="37">
 Чынында, жеңишке ээ боло тургандар – биздин аскерлер, – дешкен.
</item>
<item position="37">
 (Эй, Мухаммед!) Ошондо алардан (белгилүү) бир мөөнөткө чейин жүз буруп тур.
</item>
<item position="37">
 Аларды карап тур. Алар да жакында көрүшөт!
</item>
<item position="37">
 Алар эмне азабыбыздын тез келишин каалашабы?
</item>
<item position="37">
 Аларга азап келгенде эскертүү берилгендердин таңы кандай жаман!
</item>
<item position="37">
 Ошондо алардан (белгилүү) бир учурга чейин оолактап тур.
</item>
<item position="37">
 Анан да көз салып тур. Жакында алар (азапты) көрүшөт!
</item>
<item position="37">
 Улуу Эгең алардын кошкон шериктеринен аруу!
</item>
<item position="37">
 Аллахтын элчилерине тынчтык!
</item>
<item position="37">
 Мактоо бүткүл ааламдардын Эгеси – Аллахка таандык!
</item>
<item position="37">
 Сод. Эскертме ээси болгон Куранга ант!
</item>
<item position="37">
 Ооба, каапырлар текеберленүүдө жана каршы чыгууда.
</item>
<item position="37">
 Биз аларга чейинки канчалаган муундарды жок кылдык. Алар жалбарышты, бирок калкаланчу убакыт эмес эле.
</item>
<item position="37">
 Алар өздөрүнүн арасынан эскертүүчү келгенде таң калышып, каапырлар: "Бул сыйкырчы, жалганчы" – дешти.
</item>
<item position="37">
 Чын эле ал кудайларды бир кудайга айлантабы? Чынында бул шумдуктуу нерсе!
</item>
<item position="37">
 Алардын арасынан бир тобу: "Баргыла жана кудайларыңарга бекем болгула. Чындыгында бул (ал) каалаган нерсе.
</item>
<item position="37">
 Акыркы динде биз бул тууралуу эч уккан эмеспиз; бул ойдон чыгарылган нерсе.
</item>
<item position="37">
 Биздин арабыздан ага гана кабар түшүрүлгөнбү?" (дешет). Ооба, алар Менин кабарыма шектенишүүдө. Балким алар Менин жазамды али татыша элек.
</item>
<item position="37">
 Же аларда сенин Даңктуу жана Кайрымдуу Эгеңдин ырайым казынасы барбы?
</item>
<item position="37">
 Же алардан асмандар менен жердин жана алардын ортосундагылардын үстүнөн бийлиги барбы? Кана, анда алар асманга көтөрүлүп көрүшсүнчү!?
</item>
<item position="37">
 Алар болгону – ошол жерде жеңилген аскерлердин бир бөлүк тобу.
</item>
<item position="37">
 Аларга чейин муну Нух, Аад жана казыктар ээси Фараондун коомдору жалганга чыгарышкан.
</item>
<item position="37">
 Самуд, Луттун коому жана Айканын ээлөөчүлөрү - мына ушул топтор:
</item>
<item position="37">
 Баардыгы элчилерди жалганга чыгарышкан. А Менин жазам акыйкатталды.
</item>
<item position="37">
 Аларга сурнайдын үнүн күтүү гана калат. Ага кайтуу жок.
</item>
<item position="37">
 Алар: "Эгебиз, биздин китебибизди эсеп күндөн алдын эртелетчи?" – дешет.
</item>
<item position="37">
 Алар айткандарга чыдагын жана күч кубат ээси, Менин пендем Даудду эсте. Ал (Аллахка) кайтуучу эле.
</item>
<item position="37">
 Анткени, Биз ага тоолорду багынттык. Алар аны менен биргеликте кечинде жана эртең менен (Аллахты) даңазалашчу эле.
</item>
<item position="37">
 Куштарды да (багынттык), (анын жанына) чогулуп, баары (Кудайды) даңазалашчу эле. Баары Ага кайтуучу эле.
</item>
<item position="37">
 Биз анын бийлигин бекемдедик жана ага даанышмандык менен туура, чечкиндүү сүйлөөнү ыроолодук.
</item>
<item position="37">
 Сага каршылаштар жөнүндө кабар жетти беле? Алар коргон аркылуу михрабка чыгып барышкан.
</item>
<item position="37">
 Алар Даудга кирип барганда, ал алардан коркуп кетти. Алар: "Эки каршылаштан коркпо, биздин бирибиз экинчибизге жамандык кылганбыз. Бизге акыйкаттык менен өкүм чыгар. Чектен чыкпа. Бизди туура жолго алып бар", – дешти.
</item>
<item position="37">
 Бул менин тууганым, анын токсон тогуз койу бар, а меники бирөө гана; жана ал аны да менин карамагыма өткөр деп, жаңжалда мени жеңип койду, – (деди биринчиси).
</item>
<item position="37">
 Ал сенин (жалгыз) койуңду өзүнө өткөрүп алууну суроо менен сага зулум кылды. Анткени ыймандуулардан жана жакшылык иш кылгандан башка жолдоштор бири бирине жамандык көздөшөт. Алар (ыймандуулар) аз – деп айтты да, (Дауд) ойго түштү. Биз аны сынаганыбызды билип, Эгесинен кечирим сурады, эт-бетинен кетип, чөгөлөй (Аллахка) кайтты.
</item>
<item position="37">
 Биз мунусу үчүн аны кечирдик. Бизде ал үчүн жакындык жана сонун кайтуучу жай бар.
</item>
<item position="37">
 Эй, Дауд! Биз сени жер үстүнө орун басар кылдык. Адамдардын ортосунда адилеттүүлүк менен өкүм кыл, каалоо-кумарын ээрчибе, антпесе ал сени Аллахтын жолунан адаштырып койот. Акыйкатта, Аллахтын жолунан адашкандар, Кыйамат күнүн унуткан үчүн катуу азапка татыктуу!
</item>
<item position="37">
 Биз асмандар менен жерди жана ал экөөнүн ортосундагыларды жөн эле жаратканыбыз жок. Каапырлар гана ушундай деп ойлошот. Ыймансыз каапырларга тозок азабы болсун!
</item>
<item position="37">
 Биз ыйман келтиргендерди жана жакшылык иштерди кылгандарды жер үстүндө бузук иштерди кылгандар өңдүү кылмак белек, же такыбаларды бузукулардай кылмак белек?
</item>
<item position="37">
 Сага түшүрүлгөн – анын сөздөрүнүн үстүндө ой жүгүртүү жана эскерүүлөрү үчүн акыл ээлерине жөнөтүлгөн куттуу Китеп.
</item>
<item position="37">
 Биз Даудга кандай сонун пендени – Сулайманды ыроолодук. Акыйкатта, ал Бизге кайтуучу.
</item>
<item position="37">
 Анан кечинде ага мыкты күлүк аттар көрсөтүлдү.
</item>
<item position="37">
 Ал – караңгылыкка, ал далдааланганга чейин: "Мен Эгеме сыйынууга караганда бул дүйнөнүн жыргалын артык көргөн экенмин", – деди.
</item>
<item position="37">
 Аларды мага кайра алып келгиле! Алардын шыйрактарын жана мойундарын сылай баштады.
</item>
<item position="37">
 Биз Сулайманды сынап, денени анын тактысынын үстүнө койдук. Андан соң ал Бизге кайрылды:
</item>
<item position="37">
 Оо, Эгем! Мени кечир жана мага менден кийин эч кимде болбогондой бийлик бер. Анткени Сен Берешен-тартуулоочусуң – деди.
</item>
<item position="37">
 Биз ага шамалды багынттык, ал анын буйругу бойунча кайда кааласа мээлүүн гана агып жөнөйт.
</item>
<item position="37">
 Жана да шайтандарды, түрдүү курулушчулар менен суучулдарды,
</item>
<item position="37">
 жана башка чынжырга байлангандарды.
</item>
<item position="37">
 Бул Биздин белектер. Соопчулук иштерге сарп кыл, же эсепсиз өзүңө тут.
</item>
<item position="37">
 Аныгында ал үчүн Биздин кашыбызда жакындык жана сонун кайтуучу жай бар.
</item>
<item position="37">
 Биздин пендебиз Айупту эскер. Мына – ал Эгесине кайрылып: "Мени шайтан азгырып, азап жана кыйналууга учуратты", – деди.
</item>
<item position="37">
 Бутуң менен жерди теп. Мына – жуунууга жана ичүүгө муздак (суу).
</item>
<item position="37">
 Биз ага анын үй-бүлөсүн жана алар менен бирге эле ал сыйактууларды Өз ырайымыбыз менен акыл ээлерине эскертүү катары бердик.
</item>
<item position="37">
 Колуңа боо чыбык алып, аны менен ур; антыңды бузба! – (делинди). Биз аны сабырдуу абалда таптык. Кандай сонун пенде. Акыйкатта ал кайтуучу.
</item>
<item position="37">
 Ибрахимди, Исхакты жана Йакупту – күч жана акыл ээлери болгон Биздин пенделерибизди эсте.
</item>
<item position="37">
 Анткени Биз аларды келечек жай жөнүндө ыклас кылуучулардан кылдык.
</item>
<item position="37">
 Алар Биздин алдыбызда тандалма, жакшылардан.
</item>
<item position="37">
 Ысмайылды, Алйасаны жана Зул-Кифлди эсте. Баарысы жакшылардан.
</item>
<item position="37">
 Бул эскертүү. Албетте такыбалар үчүн – сонун кайтуучу жай бар,
</item>
<item position="37">
 Адн бактары. Анын эшиктери ачылган абалда.
</item>
<item position="37">
 Алар анда жөлөнүп алышып, көптөгөн мөмө-жемиштерди жана суусундуктарды чакырышат (кызматчыларына буйрушат).
</item>
<item position="37">
 Аларда көздөрүн төмөн салган курбалдаштары болот.
</item>
<item position="37">
 Мына, силерге эсеп күнү үчүн убада кылынгандар.
</item>
<item position="37">
 Акыйкатта, бул Биздин ырыскылар. Ал эч түгөнбөйт.
</item>
<item position="37">
 Мына чектен ашкандар үчүн эң жаман кайтуучу жай!
</item>
<item position="37">
 Тозокко киришет. Бул кандай жаман орун.
</item>
<item position="37">
 Мына! Эми алар кайнак суу жана ириңди татышсын!
</item>
<item position="37">
 Жана башка ушул өңдүү түрлөр.
</item>
<item position="37">
 Бул силер менен бирге кирүүчү топ: "Силер үчүн орун жок. Албетте алар тозоко кирүүчүлөр".
</item>
<item position="37">
 (Алар): "Жок, силерге орун жок. Ушул азапты бизге силер дайардагансыңар! Кандай жаман орун", – дешет.
</item>
<item position="37">
 (Алар): "Эгебиз! Муну бизге дайардагандардын оттогу жазасын эки эсе көбөйт", – дешет.
</item>
<item position="38">
 (Тигилер): "Бизге эмне болду? Биз "жаман" деп эсептеп жүргөн кишилерди көрө албай жатабыз.
</item>
<item position="38">
 Биз аларды шылдыңга алганбыз. Же биздин көзүбүз (азыр) алардан тайып баратабы?" – дешет.
</item>
<item position="38">
 Албетте, бул чындык тозок ээлеринин талаш-тартышы.
</item>
<item position="38">
 Айткын: "Мен силерге эскертүүчү ганамын. Жалгыз, Каардуу Аллахдан башка кудай жок.
</item>
<item position="38">
 Асмандар менен жердин жана алардын арасындагылардын Эгеси – Ызааттуу, Кечирүүчү".
</item>
<item position="38">
 Айткын: "Бул улуу кабар.
</item>
<item position="38">
 Силер андан баш тартуучусуңар.
</item>
<item position="38">
 Менде алар талашып жаткан учурда улук периштелер тууралуу илим болгон эмес.
</item>
<item position="38">
 Албетте, мен ачык-айкын эскертүүчү экендигимден башка мага эч кандай жашыруун кабар берилбеди.
</item>
<item position="38">
 Эгең периштелерге (мындай) деди: "Мен инсанды ылайдан жаратамын.
</item>
<item position="38">
 Качан аны жасап бүтүп, ага өз рухумдан (үйлөп) киргизгенимде, ага сежде кылган абалыңарда ийилгиле!"
</item>
<item position="38">
 Периштелердин баары чогуу сежде кылышты,
</item>
<item position="38">
 Иблистен башкасы. Ал текеберленди жана каапырлардан болду.
</item>
<item position="38">
 Ал: "Эй Иблис! Мен өз колум менен жасаганга сежде кылууңдан сени эмне тосту? Сен текеберлендиңби, же улуктардан болдуңбу?" – деди.
</item>
<item position="38">
 Андан мен жакшыраакмын. Мени оттон жараттың, а аны ылайдан, – деди.
</item>
<item position="38">
 Ал айтты: "Мындан чык! Анткени сен куулдуң.
</item>
<item position="38">
 Менин каргышым сага Кыйамат күнгө чейин (болот)".
</item>
<item position="38">
 Эгем! Алар кайра тирилүүчү күнгө чейин мага мөөнөт бер, – деди.
</item>
<item position="38">
 Ал айтты: "Албетте, сен мөөнөт берилгендерденсиң,
</item>
<item position="38">
 белгилүү бир убакытка чейин."
</item>
<item position="38">
 Ал айтты: "Сенин Улуулугуңа ант! Мен алардын баарын азгырамын,
</item>
<item position="38">
 ыкластуу пенделериңден башкаларын".
</item>
<item position="38">
 Ал айтты: "Акыйкат чындыкты гана айтамын,
</item>
<item position="38">
 Тозокту сени жана сенин артыңдан ээрчигендердин бардыгы менен толтурамын".
</item>
<item position="38">
 Айт: "Мен силерден бул үчүн акы сурабаймын жана өзүмдүн күчүм жетпей турганды албаймын.
</item>
<item position="38">
 Бул бүткүл ааламдар үчүн эскертүү гана.
</item>
<item position="38">
 Албетте, убакыт өткөндөн соң билесиңер."
</item>
<item position="38">
 Бул Китептин түшүрүлүшү – Ызааттуу, Даанышман Аллахдан.
</item>
<item position="38">
 (Эй, Мухаммед!) Акыйкатта, сага бул Китепти чындык менен түшүрдүк. Эми динде Аллахка гана берилип, ибадат кыл.
</item>
<item position="38">
 Көңүл бөлгүлө! Дин – Аллахка гана таандык. Аллахдан башканы кудай туткандар: «Бизди Аллахка жакындаштырсын деп гана аларга сыйынабыз», (дешет).Алардын ортолорунда талашкан нерселер тууралуу Аллах албетте Өз өкүмүн чыгарат. Чындыгында, жалган айтуучуну, каапырлык кылганды Аллах туура жолго салбайт.
</item>
<item position="38">
 Эгер Аллах балага ээ болууну кааласа, Өзү жараткандарынын ичинен каалаганын тандап алмак. Ал андан аруу! Аллах – Жалгыз, Каардуу!
</item>
<item position="38">
 (Аллах) асмандарды, жерди чындык менен жаратты. Түндү күндүзгө айландырды, күндүздү түнгө айландырды жана күн менен айды Өзүнө багынтып койду. Баары белгилүү бир мөөнөткө чейин жүрүп турушат. Ал – Ызааттуу, Кечиримдүү!
</item>
<item position="38">
 Аллах силерди бир адамдан таратты. Андан жубайын жаратты. Силер үчүн малдардан сегиз жубун түшүрдү. Ошондой эле, силерди энеңердин ичиндеги үч караңгылыкта бир жаратыштан кийин, дагы бир жаратышта жаратты. Мына ушундай кылган – Эгеңер Аллах. Өкүмдарлык – Ага гана таандык. Андан башка Кудай жок. Кайда бурулуп кетесиңер?!
</item>
<item position="38">
 Эгер каапырлык кылсаңар, анда… Аллах силерге эч муктаж эмес. (Ал) пенделеринин каапырлыгына ыраазы эмес. Эгер (Аллахка) шүгүр кылсаңар, (Ал) силерге ыраазы болот. Эч бир күнөөкөр башканын күнөөсүн көтөрбөйт. Кийин, кайтып келээр жагыңар – Эгеңер тарап. Ошондо силерге (бул дүйнөдө) жасаган иштериңерден кабар берет. Анткени, Аллах – жүрөктөгүлөрдү Билүүчү.
</item>
<item position="38">
 Инсанга кыйынчылык келсе, Эгесине кайткан абалда жалбарат. Анан Аллах ага жакшылык берсе, мурун Ага жалбарганын унутат да, (башкаларды) Анын жолунан адаштыруу үчүн Аллахка шерик кошот. (Эй, Мухаммед!) Ага: «Каапырлыгың менен бир аз ырахаттанып тура тур. Албетте, сен Тозок ээлериненсиң» – деп айт.
</item>
<item position="38">
 Ал – (Аллахка) моюн сунуп, түн ичинде сежде кылган жана тик турган абалда (намаз окуп), акыреттен коркуп, Эгесинин ырайымынан үмүт кылган адам сыйактуу боло алмак беле? (Эй, Мухаммед!) Аларга: «Билгендер менен билбегендер тең боло алабы?», – деп айт. Чындыгында, акыл ээлери гана (Курандан) насаат алат.
</item>
<item position="38">
 (Эй, Мухаммед!) «Менин ыйман келтирген пенделериме: «Эгеңерден корккула! Бул дүйнөдө жакшылык кылгандарга – жакшылык бар. Аллахтын жери кенен. Чындыгында, сабыр кылуучуларга сыйлыктары эсепсиз (өлчөөсүз) берилет»,–деп айткын.
</item>
<item position="38">
 (Эй, Мухаммед!) «Акыйкатта, мен динде бир гана Аллахка берилип, ибадат кылууга буйрулганмын»,–дегин.
</item>
<item position="38">
 «(Мен Аллахка) моюн сунуучулардын эң биринчиси болууга буйрулдум».
</item>
<item position="38">
 «Чындыгында, мен Эгеме каршы чыксам… Улуу күндүн азабынан коркомун»,–дегин.
</item>
<item position="38">
 «Динимде бир гана Аллахка берилип ибадат кылам»,–дегин.
</item>
<item position="38">
 «Силер болсо Аллахдан башка каалаганыңарга сыйына бергиле. Ырасында, зыйанга учурагандар кыйамат күнү өздөрүн да, үй бүлөсүн да зыйанга учураткандар болушат. Мына ошол – анык зыйанга учуроо», – дегин.
</item>
<item position="38">
 Алардын үстүлөрүнөн оттон (жасалган) жабуулар, астыларынан да оттон (жасалган) төшөнчүлөр болот. Мына, Аллах пенделерин ушул (от) аркылуу коркутат. Эй, пенделерим! Менден корккула!
</item>
<item position="38">
 «Таагутка» сыйынуудан оолак болушуп, Аллахка кайткандар үчүн кубаныч бар, ошону менен пенделеримди сүйүнчүлө!
</item>
<item position="38">
 (Аллахтын буйруктарына) сөсүз кулак салып, анын эң жакшысын ээрчий тургандар, мына ошолор – Аллах туура жолго салгандар. Дал мына ошолор – акыл ээлери.
</item>
<item position="38">
 (Эй, Мухаммед!) азапталууга сөз бекемделип калган немени куткара турган сенби?
</item>
<item position="38">
 Эгесинен корккондор үчүн алдыларынан дарыйалар агып туруучу кабат-кабат салынган бөлмөлөр бар. Бул – Аллахтын убадасы. Аллах Өз убадасына каршы чыкпайт!
</item>
<item position="38">
 Көрбөйсүңбү: Акыйкатта, Аллах асмандан жамгыр жаадырып, аны жер бетиндеги булактарга кошту. Анан, ал аркылуу түрдүү-түмөн эгиндерди чыгарат. Анан алар куурап, саргайып калганын көрөсүң, анан аны Аллах күкүмгө айлантат. Мында акыл ээлери үчүн – эскертүү бар.
</item>
<item position="38">
 Аллах кимдин дилин Ислам үчүн ачкан болсо, анда ал Эгеси тараптан нур үстүндө болбойт бекен? Жүрөктөрү Аллахты эстөөдөн мерез болуп катып калгандарга азап болсун! Мына ошолор анык адашууда.
</item>
<item position="38">
 Аллах айаттары бири-бирине окшош (сыйактуу угулуп) кайталанып тура турган Сөздүн эң көркөмүн Китеп түрүндө түшүрдү. Андан Эгесинен корккондордун денелери титирейт. Анан алардын терилери, жүрөктөрү Аллахты эстөө аркылуу жибийт. Бул (Куран) – Аллахтын туура жолу. Аны менен (Аллах Өзү) кимди кааласа туура жолго багыттайт. Аллах бирөөнү адаштырган болсо, анда ага башка туура жол көрсөтүүчү болбойт.
</item>
<item position="38">
 Кыйамат күнү жүзүн жаман азаптан коргоого тырышкан адам кандай? (Ошондо) заалымдарга: "Кылган ишиңердин жазасын таткыла!", –делинет.
</item>
<item position="38">
 Алардан мурункулар да (Аллахтын Сөздөрүн) жалганга чыгарышкан. Ошондо аларга күтпөгөн жактан азап келген.
</item>
<item position="38">
 Эгер алар билген болсо, акырет азабы андан да чоңураак. Аллах аларга бул дүйнө тиричилигинин да кордугун (жетишээрлик) таттырды.
</item>
<item position="38">
 Чындыгында Биз бул Куранда адамзатка ар түрдүү мисалдарды, алардын насаат алуулары үчүн келтирдик.
</item>
<item position="38">
 Бул кемчиликсиз араб тилиндеги Куран. Балким, алар коркушаар.
</item>
<item position="38">
 Аллах (силерге) бир мисал келтирет: Өз ара мамилелери келишпеген достордун кызматын кылган адам жана жалгыз бир адамдын кызматын кылган адамдын мисалындай: экөө теңби? Бардык мактоо Аллахка таандык. Бирок алардын көбү билишпейт.
</item>
<item position="38">
 (Эй, Мухаммед!) Чындыгында, сен да өлөсүң. Алар да өлөт.
</item>
<item position="38">
 Ошондуктан силер кыйамат күнү Эгеңердин алдында талашып, тартышасыңар.
</item>
<item position="38">
 Ал эми Аллахка жалаа жапкандар..., өздөрүнө чындык келгенине карабай, жалган айткан адамдан заалымыраак ким бар? (Аллахтын айаттарына) каршы чыккандарга Тозокто орун бар эмеспи?
</item>
<item position="38">
 Чындыкты алып келген жана аны тастыктаган адамдар – мына ушулар такыбалар.
</item>
<item position="38">
 Аларга Эгеңердин алдында каалаган нерселер бар. Жакшылык кылуучулардын сыйлыгы ушул.
</item>
<item position="38">
 Анткени Аллах алардын иштеген иштеринин жаманын жойуп, өздөрү жасаган эң жакшы иштери менен сыйлайт.
</item>
<item position="38">
 Аллах пендесине Жетиштүү эмеспи? (Эй, Мухаммед!) Алар сени Аллахдан башкалар менен коркутат. Кимди Аллах адаштырса, ага туура жол көрсөтүүчү жок.
</item>
<item position="38">
 Ал эми Аллах кимди туура жолго салса, аны адаштыруучу жок. Аллах – Өч алуу ээси, Ызааттуу эмеспи?!
</item>
<item position="38">
 (Эй, Мухаммед!) Чындыгында, алардан: "Асмандарды, жерди ким жаратты?" – деп сурасаң, албетте, алар: "Аллах", – дешет. (Сен): "Айткылачы: Эгер Аллах мага бир зыйан берүүнү кааласа, Аллахдан башка сыйынгандарыңар Анын кайгысынан арылта алабы? Же Аллах мага бир жакшылык кааласа, алар Анын жакшылыгын тосо алышабы? Аллах мага Жетиштүү! Тобокел кылуучулар Ага тобокел кылышсын", – дегин.
</item>
<item position="38">
 (Эй, Мухаммед!) "Эй, элим! Өз алдынча иштей бергиле. Албетте, мен да иштеймин. Жакында билесиңер", – деп айткын.
</item>
<item position="38">
 Кордоочу азап кимге келсе – үстүнө үзгүлтүксүз азап түшкөнү.
</item>
<item position="38">
 (Эй, Мухаммед!) Чындыгында, Куранды сага акыйкат менен адамдар үчүн түшүрдүк. Эми ким туура жолго түшсө, ал өзү үчүн. Ал эми ким адашса, адашканы – өз зыйанына. Сен аларга өкүл эмессиң.
</item>
<item position="38">
 Өлөөр мезгилде жанды Аллах алат. Өлбөгөндөрдүн жанын уйкуда (жатканда) алат. Ошондой эле, өлүүгө өкүм кылынгандардын жанын (Аллах Өз) алдында алып калат да, башкалардыкын белгилүү бир мөөнөткө чейин кайра жиберет. Акыйкатта, мында түшүнгөн адамдар үчүн өрнөктөр бар.
</item>
<item position="38">
 Болбосо алар Аллахдан башканы колдоочу кылып алыштыбы? (Эй, Мухаммед!) "Эгер алар эч нерсеге ээ болушпаса да, акылдары эч нерсеге жетпесе да (кудай кыла беришеби)?" – деп айткын.
</item>
<item position="38">
 (Эй, Мухаммед!) "Колдоонун баары – Аллахка таандык. Асмандар менен жердин ээлиги да Аныкы. Акыры Ал тарапка кайтасыңар",– дегин.
</item>
<item position="38">
 Аллахтын гана аты аталса, акыретке ишенбегендердин жүрөктөрү кысылат. Ал эми Аллахдан башканын аты (кудай катары) аталса, алар кубанышат.
</item>
<item position="38">
 (Эй, Мухаммед!) "Оо, асмандар менен жердин Жаратуучусу, купуйаны да, ачыкты да билүүчү Аллах! Талаш-тартышка түшкөн нерселерде пенделериңдин ортосунда (кимиси туура экени тууралуу) Сен гана өкүм чыгарасың!",– дегин.
</item>
<item position="38">
 Эгер жер жүзүндө болгон бардык нерселер жана алар менен бирге дагы ошончо (көп байлык) заалымдардыкы болсо, Кыйамат күнүнүн катуу азабынан (кутулуу үчүн) ошонун баарын төлөөгө беришмек. Алар (ошондо) эч ойлобогон нерселер Аллах тараптан көрүнөт.
</item>
<item position="38">
 Аларга өздөрү жасаган жамандыктары (Кыйаматта көздөрүнө) көрүнөт. Ошондой эле, алардын шылдыңдаган нерселери өздөрүн ороп алат.
</item>
<item position="39">
 Инсанды кандайдыр-бир кыйынчылыкка кармаса, Бизге жалбарат. Анан ага Өзүбүздөн бир жакшылык берсек, ал: "Бул менин билгичтигиме берилди", – дейт. Жок! Андай эмес. Ал бир сыноо. Бирок, алардын көбү билишпейт.
</item>
<item position="39">
 Чындыгында алардан мурункулар да ошондой дешкен. Бирок алардын жасаган нерселери (азаптан) куткарууга жараган жок.
</item>
<item position="39">
 Ошондуктан, алардын жасаган нерселеринин жамандыктары өздөрүнө тийет. Алардан заалым болгондордун жаман иштеринин жамандыктары өздөрүнө жакында тийет. Алар (Аллахдан келген) ал азапты жок кыла алышпайт.
</item>
<item position="39">
 Алар билишпейби: чындыгында, Аллах кимди кааласа, ошонун ырыскысын кеңири кылат, кимди кааласа анын насибин тар кылып койот. Ушуларда, ыйман келтирген эл үчүн белгилер бар.
</item>
<item position="39">
 Эй, өздөрүнө зыйан кылып жаткан пенделерим! Аллахтын жакшылыгынан үмүт үзбөгүлө. Аллах бардык күнөөлөрдү кечирет. Анткени, Ал – Кечиримдүү, Боорукер!, – деп айткын.
</item>
<item position="39">
 Өзүңөргө жаза келгенге чейин Эгеңерге кайткыла! Ага мойун сунгула. Кийин жардам ала албайсыңар.
</item>
<item position="39">
 Силерге капилеттен, күтүүсүз азап келгенге чейин өзүңөргө Эгеңерден түшүрүлгөн жакшы нерсени ээрчигиле!.
</item>
<item position="39">
 Кимдир бирөө: "Аллахка байланыштуу (маселелерде) чектен чыккандыгым жана (момундарды) келекелегендерден болгонум үчүн мага өкүнүч", – дегенге чейин (шашылып калгыла).
</item>
<item position="39">
 Же: "Эгер Аллах мени туура жолго салса кана. Мен ошондо такыбалардан болмокмун", – дегенге чейин...
</item>
<item position="39">
 Же алар азапты (өз көздөрү менен) көргөн учурда: "Аттиң! Мага (дүйнө жашоосуна) кайра кайтууга мүмкүнчүлүк болгондо, ошондо мен (жалаң гана) жакшы иштери жасаган адамдардан болоор элем", – дегенге чейин.
</item>
<item position="39">
 (Ошондо аларга): "Андай эмес! Чындыгында, сага айаттарыбыз келгенде, аны жалганга чыгардың да, менменсинип, каапырлардан болдуң!"– деп айтылат.
</item>
<item position="39">
 (Эй, Мухаммед!) Кыйамат күнү Аллахка жалаа жапкандардын беттери капкара болгонун көрөсүң. Менменсинген текеберлердин орду Тозокто эмеспи?
</item>
<item position="39">
 Аллах такыбаларды (Аллахдан) өздөрүнүн ийгилиги менен (оттон) куткарат. Аларды от кармабайт. Алар кайгырышпайт.
</item>
<item position="39">
 Аллах – бардык нерсенин Жаратуучусу! Аллах – бардык нерсеге Өзү өкүл.
</item>
<item position="39">
 Асмандар менен жердин ачкычтары Анын ээлигинде. Аллахтын айаттарына каршы чыккандар, мына ошолор – (Кыйаматта) зыйанга учуроочулар.
</item>
<item position="39">
 Эй, наадандар! Мага Аллахдан башкага сыйынууга буйругуңар келеби?!, – деп айткын.
</item>
<item position="39">
 Акыйкатта, сага да, сенден мурункуларга да: "Эгер Аллахка шерик кошчу болсоңор, албетте, (кылган) амалыңар жоюлуп кетет да, чыныгы зыйанга учуроочулардан болосуңар",– деп айан берилген.
</item>
<item position="39">
 Жок! Андай эмес. Аллахка гана сыйын жана шүгүр кылуучулардан бол.
</item>
<item position="39">
 Алар чындыгында эле Аллахты чыныгы кадырлоо менен кадырлай алышпайт. Ырасында, Кыйамат күнү бүткүл жер бети Анын уучунда (экенин көрөсүң). Асмандар да Анын колуна жыйналат. Ал алардын кошкон шерктеринен Аруу жана Бийик!
</item>
<item position="39">
 Сурнай тартылганда Аллахтын каалаганынан башка асмандардагы жана жердеги жан ээлери (баары) өлүшөт. Андан соң экинчи жолу сурнай тартылганда, алар (тирилип) күтүп калышат.
</item>
<item position="39">
 (Ошондо) жер жүзү Эгеңдин нуру менен жарыйт. (Амал) китептер коюлат. Пайгамбарлар жана күбөлөр алып келинет. Алардын ортолорунда Акыйкаттык менен өкүм чыгарылат. Аларга зулумдук жасалбайт.
</item>
<item position="39">
 Ар кимге кылган амалына жараша (жазасы) берилет. Аллах – алардын эмне кылгандарын жакшы Билүүчү!
</item>
<item position="39">
 (Аллахтын айаттарына) каршы чыккандар топ-топ кылынып, тозокко айдалат. Ага жетишкенде эшиктери ачылат. Аларга анын күзөтүүчүлөрү: "Силерге өзүңөрдөн (чыккан) жана силерге Эгеңердин айаттарын окуп берүүчү, ушул Күнгө жолуга труганыңарды эскертүүчү элчи келбеди беле?", – дейт. Алар: "Албетте, келген. Мына эми азап өкүмү каапырлар үчүн акыйкатка айланды", – дешет.
</item>
<item position="39">
 Аларга: "Ичинде түбөлүк кала турган Тозоктун эшиктеринен киргиле", – делет. Текеберлердин жайы кандай жаман!
</item>
<item position="39">
 Эгелерине каршы чыгуудан сактангандар топ-топ кылынып, Бейишке жөнөтүлөт. Ошондо алар ага барышканда анын эшиктери ачылат. Аларга анын сакчылары: "Силерге тынчтык болсун! Тазаландыңар! Түбөлүк кала турган жайга киргиле",–дешет.
</item>
<item position="39">
 Алар: "Бизге берген убадасын чынга чыгарган жана бизди Бейиштин жерине мураскор кылган Аллахка мактоо! Эми Бейиштен каалаганыбыздай орун алабыз. (Жакшы) амал кылуучулардын акысы кандай жакшы!", – дешет.
</item>
<item position="39">
 (Эй, Мухаммед!) Периштелерди Арштын айланасын курчап, Эгелерин мактап, аруулаган абалда көрөсүң. Алардын арасында Акыйкаттык менен өкүм чыгарылат. (Алар тарабынан): Ааламдардын Эгеси Аллахка мактоолор!, – делет.
</item>
<item position="39">
 Ха, Мим.
</item>
<item position="39">
 Китеп түшүүсү – Ызааттуу, Даанышман Аллахдан.
</item>
<item position="39">
 Күнөөлөрдү кечирүүчү, тообону кабыл кылуучу, жазалоодо күчтүү жана жоомарттыктын ээси. Андан башка кудай жок. Кайтуу – Ага.
</item>
<item position="39">
 Аллахтын айаттары тууралуу каапырлар гана талашат. Сени алардын өлкөлөрдө кыдыруусу алдабасын.
</item>
<item position="39">
 Аларга чейин Нухтун коому да, андан кийинки топтор да (өз элчилерин) жалганга чыгарышкан. Ар бир коом өздөрүнүн элчилерин кармап алууга тырышкан, жалган сөздөрдү айтып андагы чындыкты бузуу үчүн талашып-тартышкан. Бирок Мен аларды кандайча туттум. Менин жазам кандай болду?!
</item>
<item position="39">
 Ушинтип, каапырлардын үстүнөн Эгеңдин сөзү акыйкатталды. Албетте, алар – от ээлери.
</item>
<item position="39">
 Тактыны көтөрүп жана анын айланасында Эгеңе мактоо айткандар, Ага ишенгендер жана кечирим сураган ыймандуулар: "Оо, Эгебиз! Сен баарын Өзүңдүн мээримиң жана илимиң менен курчап турасың. Тообо кылгандарды жана Сенин жолуңда жүргөндөрдү кечир, аларды Тозок азабынан сакта!"
</item>
<item position="39">
 Оо, Эгебиз! Аларды жана алардын аталарынан, жубайларынан жана тукумдарынан такыбаларды Өзүң убада кылган Адн бактарына киргиз. Акыйкатта, Сен Ызааттуу, Даанышмансың.
</item>
<item position="39">
 Аларды жамандыктардан сакта. Сен ал Күндө жамандыктан коргогондоруңду Өз Мээримиңе аласың. Бул улуу ийгилик.
</item>
<item position="39">
 Ыймансыз каапырларга: "Өзүңөргө ачууланганыңардан Аллахтын силерге болгон ачуусу улуу! Анткени, силер ыйманга чакырылганда каапыр бойдон калдыңар", – деп үн салынат.
</item>
<item position="39">
 Алар: "Эгебиз! Сен бизди эки жолу өлтүрүп, эки жолу тирилттиң. Биз өз күнөөлөрүбүздү толук мойунга алабыз. Артка чыгууга жол барбы?" – дешет.
</item>
<item position="39">
 Бул силердин бир гана Аллахтын динине чакырылганда, ишенбей каапыр болгонуңардан. А Ага шериктерди кошкондо ишенчүсүңөр. Өкүм – Бийик жана Улуу Аллахтын өзүнө таандык.
</item>
<item position="39">
 Ал силерге Өз белгилерин көргөзүп, силер үчүн асмандан ырыскы түшүрөт. Бирок мындан кайтуучулар гана насаат алат.
</item>
<item position="39">
 Каапырлар муну жаман көрсө да, Анын алдында диниңерде берилип, Аллахка сыйынгыла.
</item>
<item position="39">
 Даражаны көтөрүүчү – Арштын Ээси. Ал Өз буйругу менен кездешүү күнү жөнүндө кабарды эскертүү үчүн пенделеринен кимге кааласа жөнөтөт.
</item>
<item position="39">
 Алар мүрзөлөрүнөн чыккан күнү Аллахка эч нерсе жашыруун болбойт. Ошол күндө падышалык кимдики? Жалгыз Каардуу Аллахтыкы.
</item>
<item position="39">
 Ал күнү ар бир жан кылган нерселери себептүү жазаланат. Ал күндө адилетсиздик болбойт. Акыйкатта, Аллах тез эсеп алуучу.
</item>
<item position="39">
 Аларга жакындап келе жаткан күн жөнүндө эскерт. Жүрөктөр алкымга келип, кайгыга баткан абалда болот. Заалымдарга мээрим кылуучу да, баш ийген колдоочу да болбойт.
</item>
<item position="39">
 Ал көздөрдүн кыйанатын да, көкүрөктөрдөгү катылгандарды да билет.
</item>
<item position="39">
 Аллах акыйкаттык менен өкүм кылат. Анын ордуна табынылгандар эч нерсеге өкүм кыла алышпайт. Акыйкатта, Аллах – Угуучу, Көрүүчү.
</item>
<item position="39">
 Алар жер үстүндө жүрүшпөдүбү жана аларга чейинкилердин акыбети кандай болгондугун көрүшпөдүбү? Алар күч-кубаты бойунча жана өздөрүнүн калтырган издери жагынан артыгыраак эле. Аллах аларды күнөөлөрү үчүн кыйратты. Аларга Аллахдан башка коргоочу болбоду.
</item>
<item position="39">
 Бул аларга Биздин элчилер ачык-айкын айаттарыбыз менен келишкенде ишенбегендиктеринен болду. Аллах аларды кыйратты. Ал Күч-кубаттуу, жазасы Катуу.
</item>
<item position="39">
 Биз Мусаны белгилер жана айкын далил менен жөнөттүк,
</item>
<item position="39">
 Фараонго, Хаманга жана Карунга. Алар (аны): "Сыйкырчы, жалганчы", – дешти.
</item>
<item position="39">
 Ал аларга Биздин алдыбыздагы акыйкат менен келгенде, алар: "Аны менен бирге ишенгендердин эркек балдарын өлтүргүлө, а айалдарын тирүү калтыргыла", – дешти. Бирок, каапырлардын айла-амалы – бүтүндөй адашуу.
</item>
<item position="39">
 Фараон: "Мени жөн койгула, мен Мусаны өлтүрөм. Мейли, ал өз Эгесин чакырсын. Ал биздин динибизди өзгөртөрүнөн, же жер үстүндө жамандыкты таркатуусунан коркомун", – деди.
</item>
<item position="39">
 Муса: "Мен Кыйамат күндө болуучу эсепке ишенбеген текеберлерге каршы силердин жана менин Эгемден сактоону сурадым", – деди.
</item>
<item position="39">
 Фараондун үй-бүлөсүнөн өз ыйманын жашырган бир киши айтты: "Чын эле силер "Менин Эгем Аллах", дегени жана силерге ачык-айкын айаттар менен келген кишини өлтүрөсүңөрбү? Эгер ал жалган айтып жатса, жалганы өзүнө кайтат. А эгер ал чындыкты айткан болсо, ал убада кылып жаткандардын кээ бири болсо да силерге жетет. Акыйкатта, Аллах аша чапкандарды жана жалганчыларды туура жолго багыттабайт.
</item>
<item position="39">
 Эй, элим! Силерде бүгүн жер үстүндө үстөмдүк кылган бийлигиңер бар. Эгер бизге Аллахтын кырсыгы келип жетсе, анда бизге ким жардам бере алат?" Фараон: "Мен силерге өзүм көрүп жаткандарды гана көрсөтөм. Мен силерди туура жолго гана алып барам", – деди.
</item>
<item position="39">
 Ыйман келтирген киши: "Оо, элим! Мен байыркы элдер менен болгондор (силерге да) болбосо экен деп коркомун,
</item>
<item position="39">
 Нухтун элинин, Аад, Самуд жана алардан кийинкилердин кылган адаттары өңдүү. Акыйкатта, Аллах пенделерине адилетсиздик кылууну каалабайт.
</item>
<item position="39">
 Оо элим! Мен силерди бири-бириңди чакырчу күндөн коркомун.
</item>
<item position="39">
 Силер артка качуучу ал Күндө силерге Аллахдан коргоочу болбойт. Аллах кимди жолдон чыгарса, аны туура жолго жетектөөчү жок.
</item>
<item position="39">
 Мурун Йусуп силерге ачык-айкын айаттар менен келген. Бирок, силер анын эмне менен келгендигине шектенүүңөрдү токтотподуңар. Ал өлгөн кезде силер: "Аллах андан кийин пайгамбар жөнөтпөйт", – дедиңер. Аллах аша чапкандарды, шектенүүчүлөрдү ушинтип жолдон чыгарат.
</item>
<item position="39">
 Аларга берилген укугу жок туруп, Аллахтын айаттары тууралуу талашып жаткандар, Аллахтын жана ыймандуулардын чоң жек көрүүсүнө татыйт. Ушинтип, Аллах ар бир текебердин, зордукчулдун жүрөгүнө мөөр басып салат.
</item>
<item position="39">
 Фараон: "Эй, Хаман! Мага мунара кур. Мүмкүн мен себептерге жетемин,
</item>
<item position="39">
 асман жолдору менен Мусанын Кудайына көтөрүлөм. Чынында, мен аны жалганчы деп ойлоймун", – деди. Ушинтип, Фараонго да анын жаман иштери кооздолуп көрсөтүлдү жана ал туура жолдон тосулду. Фараондун бардык айла-амалдары зыйанга учурады.
</item>
<item position="39">
 Ошол ыймандуу киши: "Оо, элим! Мени ээрчигиле. Мен силерди туура жолго алып барам".
</item>
<item position="39">
 Оо, элим! Бул дүйнө жашоосу убактылуу пайдалануу гана, ал эми акырет, ал – түбөлүктүү жай.
</item>
<item position="39">
 Ким жамандык кылса ага ошондой гана жаза берилет. Эркек жана айалдардан момун болгон абалда ким жакшылык иштерди кылса, алар бейишке кирип, анда эсепсиз ырыскыга бөлөнөт.
</item>
<item position="39">
 Оо, элим! Эмне үчүн силерди мен кутулууга чакырсам, а силер мени отко чакырасыңар?
</item>
<item position="39">
 Силер мени Аллахка ишенбөөгө жана менде алар тууралуу илим жок нерселерди Ага шерик кошууга чакырасыңар. Мен силерди Ызааттуу, Кечирүүчүгө чакырамын.
</item>
<item position="39">
 Акыйкатта, силер мени чакырып жаткандар бул дүйнөдө да, акыретте да татыксыз нерселер. Бардыгыбыз Аллахка кайтабыз. Чектен чыккандар – алар от ээлери.
</item>
<item position="39">
 Мен силерге айтып жатканды жакында эстейсиңер. Мен иштеримди Аллахка тапшырамын. Акыйкатта, Аллах пенделерин көрүп туруучу.
</item>
<item position="39">
 Аллах аны тигилердин айла-амалдарынын жамандыктарынан куткарды. Фараондун коомуна жаман азап түштү.
</item>
<item position="39">
 Алар анда эртели-кеч күйө турган – отко (куйкаланат). Кыйамат болгон күнү: "Фараон коомун катуу жазага киргизгиле!" – (делинет),
</item>
<item position="39">
 Алар отто жаңжалдашат. Алардын алсыздары текеберденгендерине: "Чындыгында биз силерди ээрчигенбиз. Силер бизди оттун үлүшүнөн куткара аласыңарбы?" – дешет.
</item>
<item position="39">
 Текеберлери: "Биз баарыбыз андабыз. Чындыгында, Аллах пенделеринин арасында өкүм кылып койгон", – дешет.
</item>
<item position="39">
 Оттогулар тозоктун сакчыларына: "Биздин жазабызды бир күнгө болсо да жеңилдетсин, Эгеңерди чакыргылачы?" – дешет.
</item>
<item position="39">
 Алар: "Силерге пайгамбарларыңар ачык-айкын айаттар менен келбеди беле?" – дешет. (Тигилер): "Ооба келген", – дешет. Алар (сакчылар): "Анда (өзүңөр) чакыргыла", – дешет. Каапырлардын чакыруулары адашуу гана.
</item>
<item position="39">
 Биз элчилерибиз менен ыймандууларга бул дүйнөдө да жана күбөлөр турган Күндө да жардам кылабыз.
</item>
<item position="39">
 Ал Күндө заалымдарга алардын шылтоолору эч жардам бербейт. Аларга наалат! Алар үчүн эң жаман жай болсун.
</item>
<item position="39">
 Биз Мусага туура жол жана Исраил урпактарына мураска Китеп калтырдык,
</item>
<item position="39">
 акыл жүгүртүүчүлөр үчүн туура жолду көргөзүүчү жана эскертүүчү.
</item>
<item position="39">
 Сабыр кыл! Албетте, Аллахтын убадасы акыйкат. Күнөөлөрүң үчүн кечирим сура жана Эгеңди мактоо менен эртели-кеч аруула.
</item>
<item position="39">
 Аныгында, аларга келген Аллахтын айаттары тууралуу укуксуз түрдө талашып-тартышкандардын жүрөгүндө текеберлик гана. Алар ага жете алышпайт. Аллах менен сактан! Акыйкатта, Ал – Угуучу, Көрүүчү.
</item>
<item position="39">
 Албетте, асмандар менен жерди жаратуу адамдарды жаратууга караганда оорураак. Бирок, адамдардын көбү муну билишпейт.
</item>
<item position="39">
 Сокур менен көзү соо бирдей эмес жана ыйман келтирип, жакшылык иш кылгандар менен жамандык кылуучулар да тең эмес. Силер аз гана эскересиңер!
</item>
<item position="40">
 Аныгында, Кыйамат күнү келээринде эч шек жок. Бирок, адамдардын көбү буга ишенбейт.
</item>
<item position="40">
 Эгеңер: "Мени чакыргыла. Мен силерге жооп берем. Акыйкатта, Мага сыйынуудан текеберленгендер, кор болуп тозокко киришет", – дейт.
</item>
<item position="40">
 Аллах, силер эс алууңар үчүн түндү кылган жана көрүүңөр үчүн күндүздү кылган. Акыйкатта, Аллах адамдар үчүн мээрим ээси. Бирок, адамдардын көбү шүгүр кылышпайт.
</item>
<item position="40">
 Бул Аллах – силердин Эгеңер, бардык нерселерди жаратуучу. Андан башка кудай жок. Кайда баратасыңар?
</item>
<item position="40">
 Аллахтын айаттарынан баш тарткандар да мына ушундай бузукулар.
</item>
<item position="40">
 Аллах силерге жерди турак-жай, а асманды шып кылды. Силерди турпатка келтирип, көркөм келбет берди. Силерге жакшы ырыскыларды берди. Бул Аллах – силердин Эгеңер. Ааламдардын Эгеси болгон Аллахка улуктук болсун!
</item>
<item position="40">
 Ал тирүү, Андан башка кудай жок. Анын алдында диниңерди тазартып, Ага жалынгыла. Ааламдардын Эгесине – мактоо!
</item>
<item position="40">
 Мага Эгемден ачык-айкын айаттар түшүп жана ааламдардын Эгесине сыйынууга буйрулган соң, силердин Аллахдан башка чакырып жаткандарыңарга сыйынууга тыйуу салынган, – дегин.
</item>
<item position="40">
 Ал силерди топурактан, анан бир тамчыдан, анан уйуган кандан жаратты, анан силерди ымыркай кылып чыгарып, анан эр жетүүңөргө, анан – картайууга жеткизет. Белгиленген чекке жетүүңөр үчүн силердин араңардан эрте өлгөндөр бар. Мүмкүн акыл калчаарсыңар.
</item>
<item position="40">
 Ал тирилтет жана өлтүрөт. Ал кайсы бир ишти кылууну каалаганда, анда ага: "Бол!", – дейт. Ал болуп калат.
</item>
<item position="40">
 Сен Аллахтын айаттары тууралуу талашып жаткандарды көрбөдүңбү? Алар кандай адашкан!?
</item>
<item position="40">
 (Булар) Биздин Китептерибизди жана пайгамбарларыбыз аркылуу жөнөткөндөрүбүздү жалган дегендер, бирок алар жакында билишет,
</item>
<item position="40">
 алардын мойундарындагы богоо жана чынжыр менен сүйрөлгөндө,
</item>
<item position="40">
 кайнап турган сууга, анан отко күйгүзүлгөндө,
</item>
<item position="40">
 андан соң аларга айтылганда: "Силердин (Аллахка) шерик кылгандарыңар кайда,
</item>
<item position="40">
 Аллахдан башка? Алар: "Алар бизге көрүнбөй жок болушту. Ооба, (балким) биз мурда эч кимге сыйынган эмеспиз", – дешет. Аллах каапырларды ушинтип адаштырат.
</item>
<item position="40">
 Бул силерге, силердин жер үстүндө орунсуз түрдө кубанганыңар жана менменсингениңер үчүн.
</item>
<item position="40">
 Түбөлүк болуу үчүн тозоктун эшигинен киргиле! Текеберлер үчүн кандай жаман жай.
</item>
<item position="40">
 Сабыр кыл. Албетте, Аллахтын убадасы акыйкат. Биз сага аларга убада кылынгандардын бөлүгүн көргөзөбүз, же сени мурда кайтыш кылабыз. Алардын кайтуулары Бизге гана.
</item>
<item position="40">
 Биз сага чейин да пайгамбарларды жөнөткөнбүз. Алардын кээ бирлери жөнүндө Биз сага айтканбыз, айрымдары жөнүндө айткан жокпуз. Эч бир пайгамбар Аллахтын уруксатысыз керемет келтире алган эмес. Аллахтын өкүмү келген кезде, акыйкаттык менен өкүм кылынат. Анда жалганга чыгаргандар зыйанга учурайт.
</item>
<item position="40">
 Аллах силерге минүүңөр жана жешиңер үчүн малдарды жаратты.
</item>
<item position="40">
 Аларда силерге (түрдүү) пайдалар бар. Алардын үстүндө кургактыктагы көңүлүңөргө керектүү жерге жетүүңөр үчүн алардын үстүлөрүндө жана кемеде ташыласыңар.
</item>
<item position="40">
 Ал силерге Өз айаттарын көргөзөт. Силер Аллахтын кайсы айаттарын четке кагасыңар?
</item>
<item position="40">
 Чын эле алар жер үстүндө жүрүшпөдүбү жана аларга чейинкилердин кандай болгондугун көрүшпөдүбү? Алар булардан көп, күч-кубаттуурак жана жер үстүндөгү издери бойунча мыктыраак эле. Бирок, тапкандары аларды куткара албады.
</item>
<item position="40">
 Аларга элчилерибиз ачык-айкын айаттар менен келген кезде, алар өздөрүндө болгон илимге кубанышты. (Анан) аларды шылдыңдагандары себептүү азап түштү.
</item>
<item position="40">
 Алар күч-кубатыбызды көргөндө: "Биз бир Аллахка ишендик жана Ага шерик кошуп жүргөндөрүбүздөн баш тарттык", – дешти.
</item>
<item position="40">
 Бирок, Биздин күч-кубатыбызды көргөн кезде алардын ишене калганы, Аллахтын пенделерине байланыштуу келе жаткан жолу бойунча, аларга эч жардам кылбады. Каапырлар мында зыйанга учурашат.
</item>
<item position="40">
 Ха, мим.
</item>
<item position="40">
 Түшүүсү – Ырайымдуу, Мээримдүү Аллахдан.
</item>
<item position="40">
 Бул Китеп түшүнгөн эл үчүн айаттары ачык-айкын байандалган арабча Куран.
</item>
<item position="40">
 Кубандыруучу, эскертүүчү. Бирок, алардын көбү баш тартты. Ошондуктан алар кулак салышпайт.
</item>
<item position="40">
 (Эй, Мухаммед!) алар: «Сен бизди чакырган нерсеге (каршы) жүрөгүбүздө бир парда, кулактарыбызда болсо оордук бар. Биз менен сенин ортобузда тосмо бар. Ошондуктан сен өзүңчө иш кыл, а биз өзүбүзчө иш кылалы»,–дешет.
</item>
<item position="40">
 «Мен да силер сыйактуу эле адаммын. Мага: Кудайыңар бир гана Аллах экени (Анын жалгыздыгы) тууралуу кабарлар келүүдө. Ошондуктан ошол багытта бекем болгула да, Андан кечирим сурагыла. Аллахка шерик кошкондорго азап болсун!»,– дегин.
</item>
<item position="40">
 Зекеттерин бербегендер – акыретке да каршы (чыгуучу адамдар).
</item>
<item position="40">
 Чындыгында, ыйман келтирип, жакшылык жасагандар үчүн түгөнбөс сыйлыктар бар.
</item>
<item position="40">
 Аларга: "Силер жерди эки күндө Жаратканга каршы чыгасыңарбы? Ага шерик кошууну каалайсыңарбы? Ал (Аллах) – бардык ааламдардын Эгеси!",–дегин.
</item>
<item position="40">
 Жер үстүнөн тоолорду жаратып, берекелүү кылып, жер жүзүндөгүлөрдүн ырыскыларын төрт күндө тегиз бөлүштүрдү. Бул суроочулар үчүн (туура жооп).
</item>
<item position="40">
 Анан (Аллах) асманды жаратууну максат кылды. Ал (асман) – түтүн болчу. Ошондо (Аллах) асман менен жерге: "Экөөң тең ыктыйардуу жана ыктыйарсыз абалда (Мага) келгиле!",–деди. Экөө: "Мойун сунган түрдө (Сага) келдик",–дешти.
</item>
<item position="40">
 (Аллах) аларды жети асман кылып эки күндө жаратты. Анан, ар бир асмандын милдетин алардын өзүнө билдирди. (Биз жерге) жакынкы асманды жылдыздар менен кооздоп, коргоого алдык. Ушул – үстөмдүк кылуучу, Билүүчү Аллахтын өлчөгөнү.
</item>
<item position="40">
 Алар жүз үйрүсө: "Силерге Аад, Самуд элдеринин башына келген чагылгандай апааттын келишин эскертемин", – дегин.
</item>
<item position="40">
 Ошол мезгилде аларга мурда алдыларынан да, аркаларынан да элчилер келип: "Аллахка гана сыйынгыла" –дегенде, алар: "Эгер Эгебиз кааласа (пайгамбар кылып) периштелерди жибермек. Чындыгында биз силер аркылуу жиберилген нерсеге каршыбыз", – дешкен.
</item>
<item position="40">
 Ошондо Аад эли жер жүзүндө укугу жок туруп: "Бизден артык күчтүү ким бар?" – дешкен болчу. Алар өздөрүн жараткан Аллахтын аларга карганда күчтүүрөөк экендигин билишкен жокпу? Алар айаттарыбызга каршы чыгышты.
</item>
<item position="40">
 Аларга бул дүйнөдө кордук азабын таттыруубуз үчүн коогалуу күндөрдө суук бороон жибердик. Албетте, акырет азабы – андан да катуу кордойт. Аларга жардам берилбейт.
</item>
<item position="40">
 Ал эми Самуд элин алсак, аларга туура жол көрсөттүк. Бирок алар тууралыктан көрө сокурлукту жакшы көрүштү. Ошондуктан аларды өз кылыктарынан улам кордук азабы менен кошо чагылган алды.
</item>
<item position="40">
 Ал эми (Аллахка) ыйман келтирип, такыба болгондорду (ал азаптан) куткардык.
</item>
<item position="40">
 Ошол күнү Аллахтын душмандары Тозокко айдалууга жыйналып, ошондо алар айдалышат .
</item>
<item position="40">
 Акыры алар ага жеткен кезде, аларга өздөрүнүн кулактары, көздөрү жана терилери алардын (бул дүйнөдө) эмне иш кылгандыгына күбөгө өтүшөт.
</item>
<item position="40">
 Алар терилерине: "Эмне үчүн бизге күбө болдуңар", – дешет. (Терилери): "Бизге баарын сүйлөткөн Аллах. Силерди алгач ирет жараткан Аллах жана Ага кайтарыласыңар",– деп айтышат.
</item>
<item position="40">
 Силердин өзүңөргө (Кыйамат күнү) кулактарыңар, көздөрүңөр жана терилериңер күбө болушунан жашырына албайсыңар. Аллах жасаганыңардын көбүн билбейт деп ойлочу элеңер.
</item>
<item position="40">
 Мына ошо Эгеңер тууралуу ойлогон ойлоруңар өзүңөрдү кыйратып, зыйанга учуроочулардан болдуңар.
</item>
<item position="40">
 Эгер алар, эми чыдашса ордулары – отто. Алар (Аллахдан) ыраазылык сурашса да, кабыл кылынбайт.
</item>
<item position="40">
 Аларга жандоочу дайардап койдук. (Шайтандар) аларга алды-артындагы нерселерди кооз кылып көрсөтүп койду. Ошондуктан алардан мурун өткөн жин жана адамдардан болгон элдерге берилген азап буйругу алардын да башына келди. Анткени алар зыйанга учуроочулардан эле.
</item>
<item position="40">
 Каапырлар: "Бул Куранды укпагыла. Окулганда (башкаларга) угузбай алжактагыла. Балким жеңишке ээ болорсуңар", – (деди).
</item>
<item position="40">
 Албетте, каршы чыккандарга катуу азап таттырабыз. Кылган жамандыктарынын эң жаманынын азабын беребиз.
</item>
<item position="41">
 Аллахтын душмандарынын жазасы – От. Алар үчүн ал жерде түбөлүктүү орун бар. Айаттарыбызга каршы чыккандардын жазасы (ушул).
</item>
<item position="41">
 Каршы чыккандар: "Эгебиз жиндерден да, адамдардан да бизди адаштырган экөөсүн көрсөтчү. Аларды тамандарыбыздын астында тебелеп салалык. Алар эң төмөндөгүлөрдөн болсун!" – дешет.
</item>
<item position="41">
 Чындыгында: "Эгебиз Аллах", – деп, бекем тургандарга периштелер түшүп: "Коркпогула! Кайгырбагыла! Силерге убада кылынган Бейиш аркылуу кубанычка бөлөнгүлө.
</item>
<item position="41">
 Биз дүйнө тиричилигинде да, акыретте да досуңарбыз. Силерге Бейиште көңүлүңөр көксөгөн нерселер бар. Эмне талап кылсаңар баары бар", – дешет.
</item>
<item position="41">
 Бул – Кечиримдүү, Боорукер Аллах тарабынан (момундарга ыйгарылган) сый орун.
</item>
<item position="41">
 Акыйкатта, мен – мусулмандарданмын – деп, (адамдарды) Аллахка чакырып, өздөрү да жакшы иштерди жасаган адамдан жакшы сөздүү ким бар?
</item>
<item position="41">
 Жакшылык менен жамандык тең эмес. Жамандыкты жакшылык аркылуу жойгун. Ошентсең сени менен анын ортосунда душмандык болгон адам да өтө жакын достой болуп кетет.
</item>
<item position="41">
 Бул касиет сабыр кылгандарга гана берилет. Мындай сыпатка, зор ийгиликке жетүүчүлөр гана ээ.
</item>
<item position="41">
 Ал эми сага шайтандан азгырык келсе, Аллах менен сактан. Албетте, Ал – Угуучу, Билүүчү!
</item>
<item position="41">
 Түн менен күндүз жана Күн менен Ай – Аллахтын далилдеринен (гана). (Ошондуктан) Күнгө да, Айга да сежде кылбагыла! Аларды жараткан Аллахка сежде кылгыла, эгер Ага сыйына турган болсоңор.
</item>
<item position="41">
 (Эй, Мухаммед!) Эгер алар текеберленишсе... Эгеңдин алдындагылар Аны күнү-түнү аруулаштан тажашпайт.
</item>
<item position="41">
 (Эй, Мухаммед!) Чындыгында, жердин кургап калганын көрөсүң. Анан биз ага жамгыр жаадырган мезгилде кулпуруп, көөп чыгышы да – Аллахтын далилдеринен. Акыйкатта, аны тирилткен – Аллах. Ал өлүктөрдү да (ушинтип) тирилтет. Анткени, Ал – баардык нерсеге Кудуреттүү.
</item>
<item position="41">
 Чындыгында, айаттарыбызды кимдер бурмалап жатканы Бизге жашыруун эмес. Отко ташталган адам жакшыбы, же Кыйамат күнү аман-эсен калган адам жакшыбы? Каалаганыңарды кыла бергиле. Аллах эмне жасап жатканыңарды толук көрүп турат.
</item>
<item position="41">
 Чындыгында, аларга Куран келген кезде да, ага каршы чыккандар бар. Акыйкатта, ал ардактуу Китеп.
</item>
<item position="41">
 Анын алдынан да, артынан да кур бекер сөз айтылбайт (жана жазылбайт). (Ал) – Мактоо ээси жана Даанышман Аллах тарабынан түшүрүлгөн.
</item>
<item position="41">
 (Эй, Мухаммед!) Сага, сенден мурунку элчилерге айтылгандар айтылды. Чындыгында, Аллах – Кечиримдүү, оорутуучу азап Ээси.
</item>
<item position="41">
 Эгер аны башка тилдеги Куран кылып түшүргөн болсок, албетте, алар: "Айаттары эмнеге ачык-айрым байандалбаган? (Куран) башка тилде, а (пайгамбар) араб (болобу)?" – дешмек. (Сен): "Бул Куран ыйман келтиргендер үчүн туура жол жана шыпаа",– дегин. Ал ыйман келтирбегендердин кулактарында оордук бар. Ошондуктан аларга – Ал бир сокурлук. Аларга узак жерден үн салынгандай (сезилет).
</item>
<item position="41">
 Ырасында, Мусага Китеп бергенбиз. Ошондо ал тууралуу да талаш чыккан. Эгеңден бир өкүм болбогондо, араларындагы талаш бүтмөк. Чындыгында, алар шек ичинде калышууда.
</item>
<item position="41">
 Ким жакшы иштерди жасаса, ал – өзү үчүн. Ал эми ким жаман иштерди жасаса (да) өзүнө. Эгең – пенделерине зулумдук кылуучу эмес.
</item>
<item position="41">
 Кыйамат күнүнүн маалыматы – Аллахка гана таандык. Анын билиминен тышкары жемиштердин эч бири чанагынан чыкпайт. Эч бир ургаачы жүктүү болбойт, туубайт. "Менин шериктерим кайда?", – деп аларга үн салынган күнү, алар: "Сага гана сыйынганбыз. Бизден ага күбө болуучу жок экенин сага кабарлаганбыз",–дешет.
</item>
<item position="41">
 Мурунку сыйынгандары (Кыйаматта) көздөн кайым болуп кетет. (Ошондо мушриктер) качаар жайы жок экенин анык билишет.
</item>
<item position="41">
 Инсан жакшылык суроодон тажабайт, бирок ал бир жамандыкка дуушар болсо, ошондо (Аллахдан) үмүтүн үзүп, үмүтсүздүк кылат.
</item>
<item position="41">
 Эгер кайгылуу мүшкүлдөн кийин, жаныбыздан жакшылык жиберсек, ал:"Бул менин акым. Кыйамат кайым болот деп да ойлобоймун. Эгер Эгеме кайтарылсам да сөзсүз мен үчүн Анын жанында мындан да жакшыраагы бар", – дейт. Албетте, ошондо каапыр болгондорго эмне кылгандарынан кабар беребиз. Ошентип, аларга катуу азапты таттырабыз.
</item>
<item position="41">
 А эгер инсанга бир жакшылык берсек, (Аллахдан) жүз үйрүп, (Эгесинен) оолактайт. Аны бир жамандык кармаса, ал көп дуба ээси болуп калат.
</item>
<item position="41">
 (Эй, Мухаммед!) "Көрдүңбү: Бул Куран Аллахдан келген, кийин силер ага каршы чыктыңар (ишенбедиңер). Акыйкаттан алыс болуп тескериленгенден катуу адашкан ким бар?" (–дегин).
</item>
<item position="41">
 Курандын толук чындык экендиги айкындалганга чейин ааламдагы жана өздөрүндөгү белгилерибизди толук көрсөтөбүз. Чындыгында, Эгеңдин бардык иштерге күбө экендиги сага жетиштүү эмеспи?
</item>
<item position="41">
 Акыйкатта, алар Эгелерине жолугуудан шектенүүдө. Көңүл бургула! Албетте, Аллах бардык нерсени камтуучу!
</item>
<item position="41">
 Ха, Мим.
</item>
<item position="41">
 Айн, Син, Коф.
</item>
<item position="41">
 Мына ушинтип сага жана сага чейинкилерге айан жөнөтөт. Аллах – Ызааттуу, Даанышман.
</item>
<item position="41">
 Ага асмандагылар менен жердегилердин баары таандык. Ал – Бийик, Улук.
</item>
<item position="41">
 Анын алдында асмандар үстүнөн жарылып кете жаздашат. Периштелер өздөрүнүн Эгесин мактоо менен аруулашат жана жер үстүндөгүлөр үчүн кечирим сурашат. Оо, анткени акыйкатта Аллах – Кечирүүчү, Мээримдүү!
</item>
<item position="41">
 Андан башканы өздөрүнө коргоочу кылып алгандардын үстүнөн Аллах байкоочу. А сен алар үчүн өкүл эмессиң.
</item>
<item position="41">
 Ушинтип, Биз сага шаарлардын энесин жана анын айланасындагыларды шексиз боло турган Кыйамат күнү жөнүндө эскертүү үчүн арабча Куранды айан кылдык. Алардын бир бөлүгү Бейишке, экинчи бөлүгү Тозокко (киришет).
</item>
<item position="41">
 Эгерде Аллах кааласа, анда силерди бир эл кылаар эле. Бирок, ал кимди кааласа өз мээримине киргизет, а заалымдарга дос, тууган да, жардам кылуучу да болбойт.
</item>
<item position="41">
 Чын эле алар Андан башканы өздөрүнө кожойун кылып алыштыбы? Аллах Өзү кожойун. Ал өлгөндөрдү тирилтет жана бардык нерселерге кудурети жетет.
</item>
<item position="41">
 А силер талашып, тартышкан нерселердин өкүмү Аллахка таандык. Мына бул менин Эгем Аллах. Мен Ага гана тобокел кыламын жана Ага кайтамын.
</item>
<item position="41">
 Асмандар менен жердин жаратуучусу. Ал силердин өзүңөрдөн жубайларды жараткан жана малдардан жуптарды жараткан. Ал силерди ушинтип көбөйтөт. Ага окшош эч нерсе жок. Ал – Угуучу, Көрүүчү.
</item>
<item position="41">
 Асмандар менен жердин казыналарынын ачкычтары Ага гана таандык. Ал кимге кааласа ырыскысын көбөйтөт жана азайтат. Акыйкатта, Ал бардык нерселерди билүүчү.
</item>
<item position="41">
 Ал Нухка осуйат кылган, сага айан кылган, Ибрахим, Муса жана Исага осуйат кылган динди силерге жол кылып берди: "Диниңерди тургузгула жана ал тууралуу талашып, тартышпагыла! Мушриктер үчүн сен чакырып жаткан нерсе өтө оор. Аллах кимди кааласа, Өзү аны тандап алат жана ким кайрылса Өзүнө карай багыттайт.
</item>
<item position="41">
 Алар өз ара көрө албастыктары себептүү, өздөрүнө илим келгенден соң каршылашууга тушугушту. А эгерде мурдатан сенин Эгеңден алардын жазасын белгиленген чекке узартканы (тууралуу) сөз болбогондо, анда алардын арасындагы (иш) бүткөн болор эле. Акыйкатта, Китепти мураска алгандар андан соң ал тууралуу шектенип, олку-солку болушууда.
</item>
<item position="41">
 Андыктан чакыр жана сага буйрулгандай туруктуу бол. Алардын каалоолорунун артынан ээрчибе жана: "Мен Аллах түшүргөн Китепке ишенемин. Мен силердин араңарда адилеттүү болууга буйрулганмын. Аллах биздин да Эгебиз, силердин да Эгеңер. Бизге – өзүбүздүн жасаган иштер, силерге – өзүңөрдүн жасаган иштер таандык. Силердин жана биздин ортобузда талаш-тартыш кылууга себеп жок. Аллах бизди жыйнап алат жана кайтуу Ага" – деп айт.
</item>
<item position="41">
 Ал кабылдангандан кийин, Аллахтын (дини) тууралуу талашып жаткандардын далилдери Эгесинин алдында жараксыз. Алардын үстүнөн каар жана катуу азап бар.
</item>
<item position="41">
 Аллах акыйкаттык жана адилеттүүлүк менен Китепти түшүрдү. Мүмкүн Кыйамат жакын эледир. А сен билбейсиң?
</item>
<item position="41">
 Кыйамат күнүнө ишенбегендер аны болтурууга шаштырышат. А анын болоруна ишенгендер жана ал чындык экенин билгендер андан коркушат. Оо, Кыйамат сааты тууралуу шектенгендер, албетте өтө терең адашкандар.
</item>
<item position="41">
 Аллах өз пенделерине мээримдүү, ал кимге кааласа ырыскы берет. Ал – Күчтүү, үстөмдүк кылуучу.
</item>
<item position="41">
 Ким акыреттин үрөнүнө умтулса, ага Биз анын үрөнүн көбөйтөбүз. А ким бул дүйнөнүн үрөнүн кааласа, Биз ага аны беребиз, бирок ага акырет жашоосунда үлүш жок!
</item>
<item position="41">
 Же Аллах тыйуу салгандарды аларга дин жолу кылып берген шериктери барбы? Эгерде Аллах тарабынан мөөнөттү узартуу жөнүндө алдын-ала сөз болбогондо, анда алардын ортосундагы талаштар бүтмөк. Заалымдар үчүн оорутуучу азап бар.
</item>
<item position="41">
 Сен заалымдардын өздөрү жасагандары үчүн каар-азаптан кантип корккондорун көрөсүң. Ал аларга сөзсүз жетет. А ыйман келтирип, жакшылык иш кылгандар Бейиштин бактарында. Алар үчүн анда Эгесинин алдында эмне кааласа баары бар. Бул зор мээрим.
</item>
<item position="41">
 Мына ыйман келтирип, жакшылык иштерди кылган пенделерине Аллах кабар берет: "Мен силерден бул үчүн акы сурабаймын, бирок жакындоо үчүн жакшы көрүү болсун. Ким жакшылык кылса, ага Биз жакшылыкты кошобуз. Акыйкатта, Аллах – Кечирүүчү, Каниеттүү," – дегин.
</item>
<item position="41">
 Же алар: "Ал Аллахка жалганды ойлоп тапты!" – дешеби? Эгер Аллах кааласа сенин жүрөгүңө мөөр басып салмак. Аллах ушинтип жалганды өчүрүп, акыйкатты Өзүнүн сөзү менен бекемдейт. Анткени Ал көкүрөктөгүлөрдүн баарын билүүчү.
</item>
<item position="41">
 Ал Өз пенделеринин тообосун кабыл алат, күнөө иштерин кечирет жана силердин эмне кылып жатканыңарды билип турат.
</item>
<item position="41">
 Ал ыйман келтирип, жакшылык иштерди кылгандарга Өз ырайымдуулугун арттырат. А каапырлар үчүн катуу азап бар.
</item>
<item position="42">
 Эгерде Аллах өз пенделеринин ырыскыларын көбөйтүп ийсе, алар жер үстүндө чектен ашмак, бирок Ал Өзү каалаганынча, ченем менен түшүрөт. Анткени, Ал Өз пенделери тууралуу Кабардар, Көрүүчү.
</item>
<item position="42">
 Алар үмүттөрү үзүлө баштаганда Ал жаан жиберет жана Өз мээримдүүлүгүн таратат. Ал – Камкордук көрүүчү, Макталуучу.
</item>
<item position="42">
 Асмандар менен жердин жана андагы тирүү жандуулардын таратылуусу Анын белгилеринен. Эгер Ал кааласа, аларды жыйнап алууга күчү жетет.
</item>
<item position="42">
 Эгер силерге бир кырсык жетсе, ал силердин колуңар менен кылгандардан жана Ал көптөрүн кечирет.
</item>
<item position="42">
 Силер жер үстүндө кырсыктан качып кутула албайсыңар. Силерге Аллахдан башка колдоочу да, жардамчы да жок.
</item>
<item position="42">
 Деңиздер аркылуу тоо сыйактуу сүзгөндөрү (кемелер) Анын белгилеринен.
</item>
<item position="42">
 Эгер Ал кааласа шамалды токтотуп койот жана алар анын үстүндө тынч гана кала беришет. Акыйкатта, мында бардык сабырдуулар жана шүгүр кылуучулар үчүн белгилер бар.
</item>
<item position="42">
 Же Ал аларды күнөөлөрү үчүн чөктүрүп жиберет жана көбүн кечирет.
</item>
<item position="42">
 Биздин айаттарыбыз тууралуу талашып жаткандар качып кутула албасын билип алышсын!
</item>
<item position="42">
 Силерге берилгендердин баары бул дүйнөнүн жыргалы. А Аллахтын алдындагылар ыйман келтирип, Эгесине тобокел кылгандар үчүн эң мыкты жана туруктуу.
</item>
<item position="42">
 (Алар) оор күнөөлөрдөн, бузукулуктардан чегингендер жана ачуусу келгенде кечиргендер
</item>
<item position="42">
 Эгесине жооп бергендер, намаз окугандар, өздөрүнүн ишин өз ара кеңешип чечкендер жана алар Биз бергендерден сарптагандар.
</item>
<item position="42">
 Аларга зулумдук жетсе, жеңишке ээ болушат.
</item>
<item position="42">
 Жамандыктын жазасы ал сыйактуу эле жамандык. Ким кечирсе жана жарашса, анын сыйлыгы Аллахка таандык. Анткени ал адилетсиздерди сүйбөйт.
</item>
<item position="42">
 Ким зулумдук көрүп коргонсо, мында, албетте ага жеме жок.
</item>
<item position="42">
 Аныгында, жер үстүндө укуксуз түрдө зулумдук кылып, адамдарга зулумдук кылгандар жемеге татыктуу. Бул үчүн аларга оорутуучу азап (бар).
</item>
<item position="42">
 Бирок ким сабыр кылса жана кечирсе, албетте бул улуу иштерден.
</item>
<item position="42">
 Эгер Аллах кимди туура жолдон адаштырса, ага Андан башка коргоочу жок. Сен заалымдардын, жазаны көргөн кезде: "Артка кайтууга жол барбы?" – дегендерин көрөсүң.
</item>
<item position="42">
 Сен алардын мында алынып келингенде, кордолгон абалда көздөрүн төмөн салып, уурданып карагандарын көрөсүң. Ыймандуулар аларга: "Акыйкатта, зыйанга учуроочулар – алар өздөрүн-өздөрү жана үй-бүлөлөрүн Кыйамат күнү зыйанга учураткандар!" – дешет. Ооба, албетте заалымдар туруктуу жазада.
</item>
<item position="42">
 Аллахдан башка аларга жардам бере турган эч ким болбойт. Аллах кимди туура жолдон чыгарса, ага жол жок.
</item>
<item position="42">
 Артка кайтпай турган Кыйамат күн келгенге чейин Өзүңөрдүн Эгеңерге жооп бергиле. Ал Күндө силерге кутулчу жай да, танып кетүү да болбойт.
</item>
<item position="42">
 Эгер алар баш тартса, анда Биз сени алардын үстүнөн сактоочу кылган эмеспиз. Сага айкын кабарды жеткирүү гана милдет. Биз инсанга Өз мээримибизди тартууласак, ал кубанат. Ага ал өзүнүн колу менен мурун дайардалган жамандык жеткенде, анда, албетте, инсан шүгүр кылбайт.
</item>
<item position="42">
 Асмандар менен жердин бийлиги Аллахка гана таандык. Ал каалаганын жаратат: кимге кааласа кыз, кимге кааласа уул берет,
</item>
<item position="42">
 же Ал уулдарды да, кыздарды да берет. Кимди кааласа тукумсуз кылат. Анткени, Ал – Билүүчү, Кудуреттүү.
</item>
<item position="42">
 Аллах айан аркылуу, же көшөгөнүн артынан, же Өз уруксаты менен пайгамбар жөнөтүп Өз каалаганын кабар кылбай туруп, адамга сүйлөгөн эмес. Акыйкатта, Ал – Бийик, Даанышман.
</item>
<item position="42">
 Ушинтип, Биз сага Өз буйругубуз менен Рухту айан кылдык. Сен Китеп жана ыйман эмне экенин билген эмессиң. Биз аны нур кылдык. Аны менен Биз Өз пенделерибизден кимдерин кааласак туура жолго алып барабыз. Албетте сен, аныгында, туура жолго баштайсың.
</item>
<item position="42">
 Ал асмандардагылар менен жердегилер таандык болгон Аллахтынын жолу. Оо, бардык иштер Аллахка кайтат.
</item>
<item position="42">
 Ха, мим.
</item>
<item position="42">
 Анык Китепке ант!
</item>
<item position="42">
 Чындыгында, түшүнүүңөр үчүн аны арабча Куран кылдык.
</item>
<item position="42">
 Албетте, ал Биздин алдыбыздагы негизги Китепте бийик жана даанышман.
</item>
<item position="42">
 Силерди чектен ашкан эл экен деп, эскертмени кармап туралыбы?
</item>
<item position="42">
 Мурункуларга канчалаган пайгамбарларды жибергенбиз.
</item>
<item position="42">
 Алар өздөрүнө келген пайгамбарды такай келеке кылышкан.
</item>
<item position="42">
 Ошентип, алардын күчтүүрөктөрүн да жок кылдык. Мурункулардын мисалы өттү.
</item>
<item position="42">
 (Эй, Мухаммед!) эгер алардан: «Асмандар менен жерди ким жаратты?» – деп сурасаң, албетте, алар: «Аларды Ызаттуу, Билүүчү (Аллах) жаратты» ,– дешет.
</item>
<item position="42">
 Аллах силерге жерди бешик кылып, туура жүрүүңөр үчүн жолдорду жаратты.
</item>
<item position="42">
 Аллах асмандан өлчөмдүү жамгыр жаадырат. Аны менен өлүк жерди кулпурттук. Ошол сыйактуу (силер да) тирилтилип чыгарыласыңар.
</item>
<item position="42">
 Аллах баардык жуптарды жаратты. Силерге кемеден жана айбандардан мине турган унааларды жаратты.
</item>
<item position="42">
 Алардын үстүнө минесиңер, анан Эгеңердин жакшылыктарын эске алып: «Муну бизге багындырып койгон Аллахка – Аруулук! Анткени, биз буга жакындай да албайт элек» – дейсиңер.
</item>
<item position="42">
 "Чындыгында, Биз Эгебизге кайтып баруучубуз.» وَإِنَّا إِلَى رَبِّنَا لَمُنقَلِبُونَ
</item>
<item position="42">
 43 15 043015 97920 0:00:12 Они (многобожники) сделали некоторых из Его рабов частью Его (приписали Ему детей и сотоварищей). Воистину, человек явно неблагодарен.&nbsp; (Эй, Мухаммед!) Алар Аллахка Анын кулдарынын бир бөлүгүн ыйгарышат. Албетте, инсан – анык каршы туруучу. وَجَعَلُوا لَهُ مِنْ عِبَادِهِ جُزْءًا إِنَّ الْإِنسَانَ لَكَفُورٌ مُّبِينٌ
</item>
<item position="42">
 43 16 043016 73536 0:00:09 Неужели из Своих творений Он взял Себе дочерей, а вас почтил сыновьями?&nbsp; Же Ал жараткандарынан кыздарды өзү алып, уулдарды силерге ыйгардыбы? أَمِ اتَّخَذَ مِمَّا يَخْلُقُ بَنَاتٍ وَأَصْفَاكُم بِالْبَنِينَ
</item>
<item position="42">
 43 17 043017 138432 0:00:17 Когда кому-либо из них сообщают весть о рождении той, которую они приписывают Милостивому, его лицо чернеет, и он сдерживает свой гнев.&nbsp; Алардын бирөөсүнө Мээримдүүгө арнаганынын кабары сүйүнчүлөнсө, беттери карарып, аны ачуусу муунтат. وَإِذَا بُشِّرَ أَحَدُهُم بِمَا ضَرَبَ لِلرَّحْمَنِ مَثَلًا ظَلَّ وَجْهُهُ مُسْوَدًّا وَهُوَ كَظِيمٌ
</item>
<item position="42">
 43 18 043018 62784 0:00:07 Неужели они приписывают Аллаху ту, которую растят в нарядах и которая не способна ясно говорить при тяжбе?&nbsp; Кооздук ичинде тарбийаланып, талашта ачыкка чыга албаган бирөөнү Аллахка ыйгарасыңарбы? أَوَمَن يُنَشَّأُ فِي الْحِلْيَةِ وَهُوَ فِي الْخِصَامِ غَيْرُ مُبِينٍ
</item>
<item position="42">
 43 19 043019 117888 0:00:14 Они сделали ангелов, которые являются рабами Милостивого, женщинами. Разве они присутствовали при их сотворении? Их свидетельство будет записано, и они будут спрошены.&nbsp; Алар Аллахтын кулдары болгон периштелерди ургаачы кылышты. Алар эмне, алардын жаралышына күбө болушуптурбу? Алардын бул күбөлүктөрү жазылып, анан суракка алынат. وَجَعَلُوا الْمَلَائِكَةَ الَّذِينَ هُمْ عِبَادُ الرَّحْمَنِ إِنَاثًا أَشَهِدُوا خَلْقَهُمْ سَتُكْتَبُ شَهَادَتُهُمْ وَيُسْأَلُونَ
</item>
<item position="42">
 43 20 043020 104448 0:00:13 Они сказали: «Если бы Милостивый пожелал, то мы не поклонялись бы им». У них нет об этом никакого знания, и они всего лишь лгут.&nbsp; Ошондой эле алар: «Мээримдүү Аллах каалаган болсо, биз аларга сыйынбас элек» ,– дешет. Алардан ага тиешелүү маалыматтар жок. Алардыкы бүт (ойдон чыгарылган) жоромолдор гана. وَقَالُوا لَوْ شَاء الرَّحْمَنُ مَا عَبَدْنَاهُم مَّا لَهُم بِذَلِكَ مِنْ عِلْمٍ إِنْ هُمْ إِلَّا يَخْرُصُونَ
</item>
<item position="42">
 43 21 043021 67200 0:00:08 Разве Мы даровали им до этого Писание, которого они придерживаются?&nbsp; Же аларга мындан мурун бир китеп берип, ошого тайанып жатышабы? أَمْ آتَيْنَاهُمْ كِتَابًا مِّن قَبْلِهِ فَهُم بِهِ مُسْتَمْسِكُونَ
</item>
<item position="42">
 43 22 043022 153984 0:00:19 О нет! Они сказали: «Воистину, мы нашли своих отцов на этом пути, и мы верно следуем по их стопам».&nbsp; Тескерисинче, алар: «Ата-баларыбызды бир жол үстүндө таптык. Чындыгында биз да алардын издерине түшүп, туура жол табабыз», – дешет. بَلْ قَالُوا إِنَّا وَجَدْنَا آبَاءنَا عَلَى أُمَّةٍ وَإِنَّا عَلَى آثَارِهِم مُّهْتَدُونَ
</item>
<item position="42">
 43 23 043023 295296 0:00:36 Таким же образом, какого бы предостерегающего увещевателя Мы ни отправляли до тебя в какое-либо селение, его изнеженные роскошью жители обязательно говорили: «Воистину, мы нашли своих отцов на этом пути, и мы верно следуем по их стопам».&nbsp; Ошентип, сенден мурун бир айылга пайгамбар жиберсек, алардын мансаптуулары: «Ата-бабаларыбызды бир жол үстүндө таптык. Чындыгында биз да алардын издеринен ээрчигенбиз» ,– деди. وَكَذَلِكَ مَا أَرْسَلْنَا مِن قَبْلِكَ فِي قَرْيَةٍ مِّن نَّذِيرٍ إِلَّا قَالَ مُتْرَفُوهَا إِنَّا وَجَدْنَا آبَاءنَا عَلَى أُمَّةٍ وَإِنَّا عَلَى آثَارِهِم مُّقْتَدُونَ
</item>
<item position="42">
 43 24 043024 152640 0:00:19 Он сказал: «А если я принес вам то, что более верно, чем то, на чем вы нашли ваших отцов?» Они сказали: «Мы не веруем в то, с чем вы посланы».&nbsp; (Пайгамбар): «Эгер силер ата-бабаларыңарды тапкан жолдон туурараагын алып келсем дагыбы?» – деди. Алар: «Чындыгында, силер аркылуу жиберилген нерсеге каршыбыз» ,– дешти. قَالَ أَوَلَوْ جِئْتُكُم بِأَهْدَى مِمَّا وَجَدتُّمْ عَلَيْهِ آبَاءكُمْ قَالُوا إِنَّا بِمَا أُرْسِلْتُم بِهِ كَافِرُونَ
</item>
<item position="42">
 43 25 043025 68544 0:00:08 Мы отомстили им. Посмотри же, каким был конец обвинявших во лжи.&nbsp; Ошондо биз да алардан өч алдык. Эми жалганга чыгаруучулардын акыбети кандай болгонун көрүп ал! فَانتَقَمْنَا مِنْهُمْ فَانظُرْ كَيْفَ كَانَ عَاقِبَةُ الْمُكَذِّبِينَ
</item>
<item position="42">
 43 26 043026 98880 0:00:12 Вот Ибрахим (Авраам) сказал своему отцу и народу: «Воистину, я не имею отношения к тому, чему вы поклоняетесь,&nbsp; Ибрахим атасына жана элине: «Чындыгында, мен силердин сыйынган нерсеңерден баш тарттым» – деген кезди эсте. وَإِذْ قَالَ إِبْرَاهِيمُ لِأَبِيهِ وَقَوْمِهِ إِنَّنِي بَرَاء مِّمَّا تَعْبُدُونَ
</item>
<item position="42">
 43 27 043027 48576 0:00:06 кроме Того, Кто сотворил меня. Воистину, Он поведет меня прямым путем».&nbsp; «Бирок Мени жараткан Аллах башка. Ал мени туура жолго салат…» إِلَّا الَّذِي فَطَرَنِي فَإِنَّهُ سَيَهْدِينِ
</item>
<item position="42">
 43 28 043028 70080 0:00:08 Он сделал это (свидетельство о том, что нет божества, кроме Аллаха) словом, пребывающим в его потомстве, чтобы они могли вернуться на прямой путь.&nbsp; Ибрахим бул сөзүн кийинки урпактарына да калтырды. Албетте, алар ушуга кайра кайтышаар. وَجَعَلَهَا كَلِمَةً بَاقِيَةً فِي عَقِبِهِ لَعَلَّهُمْ يَرْجِعُونَ
</item>
<item position="42">
 43 29 043029 126336 0:00:15 Но Я позволил им и их отцам пользоваться благами до тех пор, пока к ним не явились истина и разъясняющий посланник.&nbsp; Ошондо аларды жана алардын ата-бабаларын Акыйкат жана анык элчи келгенге чейин ырахаттандырып койдум. بَلْ مَتَّعْتُ هَؤُلَاء وَآبَاءهُمْ حَتَّى جَاءهُمُ الْحَقُّ وَرَسُولٌ مُّبِينٌ
</item>
<item position="42">
 43 30 043030 85056 0:00:10 Когда же истина явилась к ним, они сказали: «Это – колдовство, и мы не веруем в него».&nbsp; Аларга Куран келген учурда алар: «Бул – бир сыйкыр. Чындыгында биз буга каршыбыз» , – дешти. وَلَمَّا جَاءهُمُ الْحَقُّ قَالُوا هَذَا سِحْرٌ وَإِنَّا بِهِ كَافِرُونَ
</item>
<item position="42">
 43 31 043031 81792 0:00:10 Они также сказали: «Почему этот Коран не был ниспослан великому мужу из двух городов (Мекки и Таифа)?»&nbsp; Алар: «Бул Куран эки калаадан чоң бир адамга түшүрүлгөн болсо да…» – дешти. وَقَالُوا لَوْلَا نُزِّلَ هَذَا الْقُرْآنُ عَلَى رَجُلٍ مِّنَ الْقَرْيَتَيْنِ عَظِيمٍ
</item>
<item position="42">
 43 32 043032 235392 0:00:29 Разве это они распределяют милость твоего Господа? Мы распределили между ними их средства к существованию в мирской жизни и возвысили одних из них над другими по степеням, чтобы одни из них брали в услужение себе других. Милость твоего Господа лучше того, что они собирают.&nbsp; Эгеңдин жакшылыгын алар бөлүп беришеби? Алардын дүйнө тиричилигиндеги ырыскысын араларында Биз бөлүштүрдүк. Кээ биринен кээ биринин даражасын көтөрдүк. Эгеңдин ырайымы алардын жыйнаган нерселеринен жакшыраак. أَهُمْ يَقْسِمُونَ رَحْمَةَ رَبِّكَ نَحْنُ قَسَمْنَا بَيْنَهُم مَّعِيشَتَهُمْ فِي الْحَيَاةِ الدُّنْيَا وَرَفَعْنَا بَعْضَهُمْ فَوْقَ بَعْضٍ دَرَجَاتٍ لِيَتَّخِذَ بَعْضُهُم بَعْضًا سُخْرِيًّا وَرَحْمَتُ رَبِّكَ خَيْرٌ مِّمَّا يَجْمَعُونَ
</item>
<item position="42">
 43 33 043033 216576 0:00:27 Если бы люди не могли стать одной общиной неверующих, то Мы сделали бы в домах тех, которые не веруют в Милостивого, серебряные крыши и лестницы, на которые они бы взбирались,&nbsp; Эгер бардык адамдар бир элдей болгондо, албетте, Аллахка каршы чыккандардын үйлөрүнүн чатырын жана жогору чыга турган тепкичтерин күмүштөн кылып коймокпуз. وَلَوْلَا أَن يَكُونَ النَّاسُ أُمَّةً وَاحِدَةً لَجَعَلْنَا لِمَن يَكْفُرُ بِالرَّحْمَنِ لِبُيُوتِهِمْ سُقُفًا مِّن فَضَّةٍ وَمَعَارِجَ عَلَيْهَا يَظْهَرُونَ
</item>
<item position="42">
 43 34 043034 57600 0:00:07 а также серебряные двери и ложа в их домах, на которых они бы лежали, прислонившись,&nbsp; үйлөрүнүн эшиктерин жана жөлөнүп олтура турган бийик отургучтарын да күмүштөн кылып коймокпуз. وَلِبُيُوتِهِمْ أَبْوَابًا وَسُرُرًا عَلَيْهَا يَتَّكِؤُونَ
</item>
<item position="42">
 43 35 043035 119616 0:00:14 а также украшения. Все это – всего лишь преходящие блага мирской жизни, а Последняя жизнь у твоего Господа уготована для богобоязненных.&nbsp; Алтынга бөлөп таштамакпыз. Булардын баары дүйнө тиричилигинин гана пайдасы. А Эгеңдин алдындагы акырет (жыргалы) такыбалар үчүн. وَزُخْرُفًا وَإِن كُلُّ ذَلِكَ لَمَّا مَتَاعُ الْحَيَاةِ الدُّنْيَا وَالْآخِرَةُ عِندَ رَبِّكَ لِلْمُتَّقِينَ
</item>
<item position="42">
 43 36 043036 76992 0:00:09 К тем, кто отвращается от поминания Милостивого, Мы приставим дьявола, и он станет его товарищем.&nbsp; Эгер ким Мээримдүүнү эстөөдөн баш тартса, анда ага шайтанды жандоочу кылып койобуз, ал анын досу болуп калат. وَمَن يَعْشُ عَن ذِكْرِ الرَّحْمَنِ نُقَيِّضْ لَهُ شَيْطَانًا فَهُوَ لَهُ قَرِينٌ
</item>
<item position="42">
 43 37 043037 96384 0:00:12 Они не будут пускать их на путь Аллаха, а те будут считать, что они следуют прямым путем.&nbsp; Чындыгында, шайтандар аларды жолдон тосушат. Бирок, алар өздөрүн туура жолго багытталдык"" – деп ойлошот."
</item>
<item position="42">
 Акырет күнү бизге келгенде: "Аттиң! Мени менен сенин ортобуз Батыш менен Чыгыштын узактыгындай болсочу! Кандай жаман жолдошсуң!", – дешет.
</item>
<item position="42">
 Албетте, силерге бүгүнкү өкүнүч пайда бербейт. (Анткени дүйнөдө) силер (бири-бириңерге) зулумдук кылгансыңар. Андыктан, азапка да шериктеш болосуңар.
</item>
<item position="43">
 (Эй, Мухаммед!) дүлөйлөргө сен угузуп, сокурду же анык адашкан немени туура жолго сала аласыңбы?
</item>
<item position="43">
 Эгер сени алып кетсек, анда аларга татыктуу жазаларын беребиз.
</item>
<item position="43">
 Же аларга убада кылынган азапты (сенин көзүңдүн тирүүсүндө келтирип), албетте, сага да көрсөтөбүз. Албетте, аларга кудуретибиз жетет!
</item>
<item position="43">
 (Эй, Мухаммед!) Сага айан кылынганды бекем тутун. Сен, чындыгында, туура жолдосуң.
</item>
<item position="43">
 Акыйкатта, Куран сен үчүн жана сенин үммөттөрүң үчүн бир насаат. Жакында суракка алынасыңар.
</item>
<item position="43">
 Сенден мурун жиберилген элчилерибизден: Аллахдан башка сыйына турган кудайларды жасаган-жасабагандыгыбыз тууралуу сура.
</item>
<item position="43">
 Ырасында, Мусаны да белгилер менен Фараонго жибергенбиз. Ошондо ал аларга: " Чындыгында, мен ааламдардын Эгесинин элчисимин", – деди.
</item>
<item position="43">
 Аларга кереметтерибиз менен келген кезде, алар ага күлүшкөн.
</item>
<item position="43">
 Аларга көрсөткөн белгилер бири-биринен чоң болчу. Балким кайтаар деп (тигилерди) азап менен кармадык.
</item>
<item position="43">
 (Алар Мусага): "Эй, сыйкырчы! Эгеңе сага берген убада бойунча жалбара бер. Албетте, биз туура жолдобуз" – дешти.
</item>
<item position="43">
 Ошондо Биз алардан азапты ачкан кезде, алар дароо сөздөрүнөн баш тартышты.
</item>
<item position="43">
 Фараон өз элине: "Эй, элим! Мисирдин падышалыгы меники жана алдымдан агып турган бул дарыйалар да меники эмеспи? Көрбөйсүңөрбү?" – деп жар салды.
</item>
<item position="43">
 Же мен өзү бир байкуш, сөзүн (жакшылап) түшүндүрө албаган Мусадан жакшы эмесминби?
</item>
<item position="43">
 Ага алтындан билериктер эмне үчүн салынбаган, же аны менен бирге периштелер эмне үчүн жолдош болуп келишпеди?
</item>
<item position="43">
 Ошентип (Фараон) өз элин жемеледи. Ошондо эли аны урматтап, ага баш ийди. Чындыгында, алар бузулган коом болчу.
</item>
<item position="43">
 Алар Бизди кейиткен кезде, алардын тийиштүү жазасын берип, сууга чөктүрүп салдык.
</item>
<item position="43">
 Аларды кийинкилер үчүн өтүп кеткен бир (тарыхый) сабак кылып койдук.
</item>
<item position="43">
 Марйам уулу мисал келтирилгенде ага элиң шаттанып күлүшөт.
</item>
<item position="43">
 Алар: Биздин кудайларыбыз жакшыбы? Же Иса жакшыбы?" –дешти. Алардын сага муну айтуулары – жаңжал чыгаруу үчүн гана (кылынды). Анткени, алар тартышчаак эл.
</item>
<item position="43">
 Ал – Иса – Биз ага жакшылык берген жана Исраил урпактарына мисал кылынган бир пенде гана.
</item>
<item position="43">
 Эгер кааласак, силердин ордуңарга периште жаратат элек да, алар силерге орун басар болуп калышмак.
</item>
<item position="43">
 Чындыгында, ал – Кыйаматтын белгиси. Ошондуктан "андан шектенбестен Мени ээрчигиле. Мына ушул туура жол", – дегин.
</item>
<item position="43">
 Силерди шайтан туура жолдон тосуп койбосун. Анткени, ал силер үчүн анык душман.
</item>
<item position="43">
 Иса кереметтер менен келип аларга кээ бир талаш-тартыштарды байандоо үчүн: "Мен силерге даанышмандык алып келдим. Аллахдан корккула. Мага баш ийгиле", – деди.
</item>
<item position="43">
 Акыйкатта, Аллах – менин да, силердин да Эгеңер. Ошондуктан, Ага сыйынгыла. Ушул туура жол.
</item>
<item position="43">
 Анткен менен топтор өз ара талашка түштү. Сыздатуучу күндүн азабынан ошондой заалымдарга азап болсун!
</item>
<item position="43">
 Алар өздөрүнө Кыйамат күнүнүн келе жатканын өздөрү билбеген абалда, кокустан келип калуусун гана күтүп жатышабы?
</item>
<item position="43">
 Ошол күнү такыбалардан бөлөк достор бири-бирине душман болушат.
</item>
<item position="43">
 (Аллах такыбаларга): "Эй, пенделерим! Бүгүн силерге кооптонуу жок жана кайгырбайсыңар" (дейт).
</item>
<item position="43">
 Алар Биздин айаттарыбызга ыйман келтирип, мойун сунуучулар.
</item>
<item position="43">
 Бейишке киргиле. Силер да, жубайларыңар да сыйга бөлөнөсүңөр.
</item>
<item position="43">
 Аларды алтындан болгон табактар жана кеселер сунулуу менен айланып турулат. Анда көңүлдөр кызыга турган, көздөр кубана турган нерселер бар. Силер анда түбөлүккө каласыңар.
</item>
<item position="43">
 Мына ушул – өзүңөрдүн амалыңар аркылуу силерге мурас кылынган Бейиш.
</item>
<item position="43">
 Анда силер үчүн жемиштер көп. Андан жейсиңер.
</item>
<item position="43">
 Күнөөкөрлөр Тозоктун азабында түбөлүккө калышат.
</item>
<item position="43">
 Алардын азабы жеңилдетилбейт. Алар анда (жакшылыктан) үмүт үзгөн боюнча калышат.
</item>
<item position="43">
 Аларга (Биз) зулумдук кылганыбыз жок, алар өздөрүнө зулумдук кылышты.
</item>
<item position="43">
 Эй, сакчы! Эгең ишибизди бүтүрсүнчү – деп, үн салышат. (Сакчы): "Чындыгында, силер (түбөлүккө) калуучусуңар" – дейт.
</item>
<item position="43">
 (Аллах аларга): "Чындыгында силерге акыйкатты жибердик. Бирок көпчүлүгүңөр чындыкты жек көрдүңөр" (дейт).
</item>
<item position="43">
 Же алар (пайгамбарга каршы) чара колдонуштубу? Чындыгында, чара колдонууну бекемдөөчү Биз.
</item>
<item position="43">
 Же алар өз сырларын жана жашыруун шыбырашкандарын Бизди укпайт деп ойлошобу? Жок,(андай эмес) элчилерибиз жазып турушат.
</item>
<item position="43">
 Аларга: "Эгерде Аллахтын баласы болсо, анда мен сыйынгандардын алды болмокмун", – дегин.
</item>
<item position="43">
 Асмандар менен жердин Эгеси жана Арштын Эгеси – алардын сыпаттаган нерселеринен аруу!
</item>
<item position="43">
 Азырынча аларды жөн кой. Өздөрүнө убада кылынган күнгө чейин (тиричилик жыргалдарына) чумкуй беришсин, ойноп турушсун.
</item>
<item position="43">
 Ал – (Аллах) – асмандарда да Кудай, жерде да Кудай. Ал – Даанышман, Билүүчү.
</item>
<item position="43">
 Асмандар менен жердин жана бул экөөнүн ортосундагы бийлик таандык болгонго улуктук!. Кыйаматтын маалыматы Анын алдында. Ага кайтасыңар.
</item>
<item position="43">
 Алардын Аллахдан башкага сыйынгандары шапаат кылуу укугуна ээ эмес. Бирок Акыйкатты билип, күбө болгондор башка.
</item>
<item position="43">
 Эгер алардан: "(Силерди) ким жаратты?" – деп сурасаң, албетте алар: "Аллах" – дешет. Анан кантип жүз үйрүшөт?
</item>
<item position="43">
 (Пайгамбардын): "Оо Эгем! Булар ыйман келтирбей турган эл" –дегенин (Аллах билет).
</item>
<item position="43">
 (Азырынча) алардан жүз бур да: "Аман болгула" – деп кой. Алар жакында билишет!
</item>
<item position="43">
 Ха, Мим.
</item>
<item position="43">
 Айкын Китепке ант!
</item>
<item position="43">
 Биз Аны кут даарыган ыйык түндө түшүрдүк. Акыйкатта, Биз эскертүүчүбүз.
</item>
<item position="43">
 Бул түндө бардык даанышман иштер бөлүштүрүлөт.
</item>
<item position="43">
 Бизден болгон буйрук бойунча Биз жөнөтүүчүбүз,
</item>
<item position="43">
 сенин Эгеңдин мээримдүүлүгү бойунча, анткени Ал – Угуучу, Билүүчү
</item>
<item position="43">
 Асмандагылар менен жердин, ал экөөнүн арасындагылардын Эгеси, эгер силер ишенүүчү болсоңор.
</item>
<item position="44">
 Андан башка Кудай жок, Ал тирилтет жана өлтүрөт, силердин жана оболку аталарыңардын Эгеси.
</item>
<item position="44">
 Жок! Алар шектенип, ойун-күлкү кылышууда.
</item>
<item position="44">
 Асман айкын түтүн менен келген күндү күтүп тур.
</item>
<item position="44">
 Ал адамдарды каптап калат. Бул оорутуучу жаза.
</item>
<item position="44">
 Эгебиз! Бизден жазаны кайтар. Биз ишенүүчүлөрбүз.
</item>
<item position="44">
 Ачык-айкын айаттар менен аларга келген пайгамбардын эскертүүсү кайда?
</item>
<item position="44">
 Алар андан бет бурушту да "Окутулган, жинди", – дешти.
</item>
<item position="44">
 Чындыгында Биз азапты азыраак токтото турабыз. Анткени, Бизге кайтасыңар.
</item>
<item position="44">
 Биз чоң кыйроо менен кыйраткан күнү: Биз акыйкатта өч алуучубуз.
</item>
<item position="44">
 Биз аларга чейин Фараондун элин сынаганбыз. Аларга ардактуу пайгамбар келген.
</item>
<item position="44">
 Мага Аллахтын пенделерин тапшыргыла, мен силерге ишенимдүү пайгамбармын, – деди.
</item>
<item position="44">
 Аллахтын алдында көтөрүлбөгүлө, анткени мен силерге негиздүү далилдер менен келем.
</item>
<item position="44">
 Силер мени таш менен урбооңор үчүн менин жана силердин Эгеңер менен сактандым.
</item>
<item position="44">
 А эгер силер мага ишенбесеңер, мага зыйан кылбагыла.
</item>
<item position="44">
 Ал Эгесине: "Бул адамдар күнөөкөр коом" – деп жалбарды.
</item>
<item position="44">
 "Түн ичинде Менин пенделерим менен бирге чык! Анткени, алар сени куугунга алышат, فَأَسْرِ بِعِبَادِي لَيْلًا إِنَّكُم مُّتَّبَعُونَ
</item>
<item position="44">
 44 24 044024 62400 0:00:07 Оставь море в покое – их воинство будет потоплено».&nbsp; деңизди ачык койуп кой, анткени алар чөктүрүлүүчү аскерлер."
</item>
<item position="44">
 Алар канча бактарды жана булактарды калтырды.
</item>
<item position="44">
 Эгин талааларын жана ардактуу орундарды,
</item>
<item position="44">
 Жана алар ырахаттанган жакшылык жыргалдарды.
</item>
<item position="44">
 Мына ушундай! Биз мунун баарына башка элди мураскор кылдык.
</item>
<item position="44">
 Алардын үстүнөн асман да, жер да ыйлаган жок жана алардын мөөнөтү узартылбады.
</item>
<item position="44">
 Биз Исраил урпактарын кордоочу азаптан куткардык,
</item>
<item position="44">
 Фараондон. Анткени ал текебер, чектен чыккандардан эле.
</item>
<item position="44">
 Биз аларды илим менен дүйнөнүн үстүнө тандап алдык.
</item>
<item position="44">
 Аларга Биз сыноо болгон ачык-айкын айаттарды келтирдик.
</item>
<item position="44">
 Мына алардын айткандары:
</item>
<item position="44">
 "Бизде бир гана өлүм бар. Биз (өлгөн соң) тирилбейбиз. إِنْ هِيَ إِلَّا مَوْتَتُنَا الْأُولَى وَمَا نَحْنُ بِمُنشَرِينَ
</item>
<item position="44">
 44 36 044036 55296 0:00:06 Приведите же наших отцов, если вы говорите правду».&nbsp; Эгер силер чынын айтып жатсаңар биздин аталарыбызды (тирилтип) келтиргилечи."
</item>
<item position="44">
 Алар жакшыбы, же Тубба коомубу, же аларга чейинкилерби? Аларды Биз ойрон кылдык, анткени алар күнөөкөрлөр эле.
</item>
<item position="44">
 Биз асмандар менен жерди, алардын арасындагыларды ойноп жаратканыбыз жок.
</item>
<item position="44">
 Биз аларды акыйкаттык менен жараттык, бирок көпчүлүгү аны билишпейт.
</item>
<item position="44">
 Акыйкатта, ажыратуучу күн – алардын баарынын мөөнөтү.
</item>
<item position="44">
 Ал күнү дос досун куткара албайт жана аларга жардам берилбейт.
</item>
<item position="44">
 Аллах мээримдүүлүк кылгандарынан башкаларына. Анткени Ал – Улуу, Мээримдүү.
</item>
<item position="44">
 Акыйкатта заккум дарагы,
</item>
<item position="44">
 күнөөкөрлөр үчүн тамак,
</item>
<item position="45">
 ээриген жез өңдүү, курсактарында кайнайт,
</item>
<item position="45">
 кайнаган суу өңдүү.
</item>
<item position="45">
 Аны алгыла да тозоктун дал ортосуна сүйрөп баргыла!
</item>
<item position="45">
 Андан соң анын төбөсүнө кайнак суудан куйгула!
</item>
<item position="45">
 Таткын! Анткени, сен ызааттуу, улуксуң.
</item>
<item position="45">
 Акыйкатта бул силер шектенип келген нерсе" (делинет).
</item>
<item position="45">
 Аныгында такыбалар тынч жайда,
</item>
<item position="45">
 Бак дарактардын жана суулардын араларында.
</item>
<item position="45">
 Алар жука жана жибектен кийим кийип, маңдай тескей жайгашат.
</item>
<item position="45">
 Мына ушундай. Биз аларды кара көз үр кыздары менен үйлөндүрөбүз.
</item>
<item position="45">
 Алар анда түрдүү ишеничтүү жемиштен талап кыла алышат.
</item>
<item position="45">
 Алар анда биринчи өлүмдөн башка өлүмдү татышпайт жана Ал аларды от азабынан куткарган.
</item>
<item position="45">
 Эгеңдин мээримдүүлүгү бойунча. Бул улуу сыйлык!
</item>
<item position="45">
 Биз аны сенин тилиңде жеңил кылдык. Мүмкүн алар насаат алышаар.
</item>
<item position="45">
 Күткүн, анткени алар да күтөт.
</item>
<item position="45">
 Ха, Мим.
</item>
<item position="45">
 Китептин түшүүсү – Өкүмдар, Даанышман Аллахдан.
</item>
<item position="45">
 Чындыгында асмандарда да, жерде да момундар үчүн белгилер бар.
</item>
<item position="45">
 Силердин жаралууңарда да, жандыктардын таралуусунда да чындап ыйман келтирген эл үчүн белгилер бар.
</item>
<item position="45">
 Түн менен күндүн алмашуусунда, Аллахтын асмандардан жамгыр жаадырып, өлгөн жерге ал аркылуу жан бергендигинде жана шамалдарды башкаруусунда акыл калчаган эл үчүн белгилер бар.
</item>
<item position="45">
 Ушулар Аллахтын айаттары. Сага буларды акыйкат менен окуйбуз. Эми алар Аллахтын айаттарынан кийин кайсыл сөзгө ишенишет?
</item>
<item position="45">
 Бардык жалганчы күнөөкөргө азап болсун!
</item>
<item position="45">
 Алара окулган Аллахтын айаттарын тыңдашат да, менменсинип, эч нерсени укпагандай текеберленишет. Эми аларга оорутуучу азапты сүйүнчүлө.
</item>
<item position="45">
 Эгерда ал айаттарыбыздан бир нерсе билсе, аны келекеге айлантат. Мына ошолорго кордоочу азап бар.
</item>
<item position="45">
 Алардын артында Тозок дайар. Алардын жасаган иштери да, Аллахдан башка жасап алган (сөлөкөт) достору да эч бир пайда бербейт. Аларга зор азап бар.
</item>
<item position="45">
 Бул– туура жолго баштоочу. Эгеңдин айаттарына каршы чыккандар үчүн оорутуучу азаптын эң жаманы бар.
</item>
<item position="45">
 Аллах деңизди (пайдаланууну) силерге багындырды. Анын буйругу менен деңизде кемелерди жүргүзүп, Анын жакшылыгынан ырыскы издейсиңер. Балким, (Аллахка) шүгүр кылаарсыңар.
</item>
<item position="45">
 Ошондой эле, Ал Өзү тараптан силер үчүн асмандар менен жердеги бардык нерселерди силерге багындырып койду. Чындыгында, ушуларда ой жүгүрткөн эл үчүн белгилер бар.
</item>
<item position="45">
 Ыйман келтиргендерге айткын: Аллахтын оор күнүн үмүт кылбагандарды кечирип койушсун. Анткени, Аллах ар бир элдин жасаган иштеринин жазасын берет.
</item>
<item position="45">
 Эгер ким жакшы иштерди жасаган болсо, ал өзү үчүн. Ал эми ким жамандык жасаган болсо, ал да өзүнө. Андан кийин Эгеңерге кайтасыңар.
</item>
<item position="45">
 Чындыгында, Исраил урпактарына китеп, өкүмдарлык, пайгамбарлык жана таза ырыскы берип ааламдарга артык кылган болчубуз.
</item>
<item position="45">
 Ошондой эле дин иштеринде аларга даана далилдерди берген болчубуз. Бирок аларга (Мухаммед алейхи саламдын пайгамбарлыгы жана адал менен арам ж.б.у.с. тууралуу) маалымат келгенден кийин өз ара ичи тардыктан улам, бүтпөс талаш-тартышка түшүп кетишти. Чындыгында, Эгең Кыйамат күнү ортолорундагы талашка түшкөн нерселер тууралуу өкүм чыгарат.
</item>
<item position="45">
 Сени шариат ишине койдук. Эми ушуну менен жүр. (Исламды) билбегендердин сөздөрүн ээрчибе.
</item>
<item position="45">
 Анткени алар сени Аллахдан эч качан коргой алышпайт. Чындыгында, заалымдар бири-бири менен дос. Аллах болсо – такыбалардын досу.
</item>
<item position="45">
 Бул Куран инсандар үчүн даана далилдер менен чындап ыйман келтирген элге жол башчы жана ырайым.
</item>
<item position="46">
 Же жаман иштерди жасагандар, өздөрүн –ыйман келтирип, жакшы иштерди жасаган адамдар сыйактуу эле биз да жашоодо, өлүмдө алар менен бирдейбиз деп ойлошобу? Алардын (өздөрүнчө) чыгарган чечимдери кандай жаман?
</item>
<item position="46">
 Чындыгында, Аллах асмандар менен жерди акыйкат менен жаратты. Ар кимге кылган ишинине жараша берилет. Алар адилетсиздикке учурашпайт.
</item>
<item position="46">
 Каалоосун кудай кылып алган адамды жана Аллах Өзү билип туруп адаштырып, кулагына, жүрөгүнө мөөр басып, көзүн парда менен тосуп койгон адамдарды көрдүңбү? Эми, Аллах адаштыргандан кийин аны туура жолго ким салат? Эсиңерге келбейсиңерби!?
</item>
<item position="46">
 Алар: "Жашообуз – ушул гана дүйнөдө. Өлөбүз, өмүр сүрөбүз. Бизди мезгил гана өлтүрөт",– дешет. Чындыгында, алардын буга байланыштуу маалыматы жок. Алардыкы болжол гана.
</item>
<item position="46">
 Аларга айаттарыбыз түшүнүктүү кылынып окулган кезде: "Эгер сөздөрүңөр чын болсо, ата-бабаларыбызды тирилтип, алып келгилечи кана!" – дештен башка далилдери болбойт.
</item>
<item position="46">
 (Сен): "Силерди тирилтет, анан өлтүрөт. Анан кайра силерди шексиз болуучу Кыйамат күнү жыйнайт. Бирок адамдардын көбү (муну) билишпейт", – деп айткын.
</item>
<item position="46">
 Асмандар менен жердин ээлиги – Аллахка таандык. Кыйамат болгон кезде бузукулар зыйанга учурашат.
</item>
<item position="46">
 (Эй, Мухаммед!) бардык коомдордун (ошондо) эңкейип турганын көрөсүң. Ар бир коом амал китебине чакырылат да: "Бүгүн (тирүүлүктө) кылган иштериңердин акылары берилет".
</item>
<item position="46">
 Бул Китебибиз силерге чындыкты гана сүйлөйт. Анткени силердин кылган иштериңерди жаздырып алганбыз – делинет.
</item>
<item position="46">
 Ал эми ыйман келтирип, жакшы иштерди жасагандарды Эгелери Өз ырайымына бөлөйт. Мына ошол анык ийгилик!
</item>
<item position="46">
 (Аллахтын айаттарына) каршы чыккандарга: "Силерге айаттарым окулбады беле!? Ошондо текеберлендиңер. Силер күнөөкөр эл элеңер".
</item>
<item position="46">
 Чындыгында, Аллахтын убадасы – Акыйкат жана Кыйаматтын келишинде шек жок – делген кезде: "Кыйаматтын эмне экенин билбейбиз. Муну жөн эле болжол деп ойлойбуз. Биз ынангандардан эмеспиз" (–дечү элеңер).
</item>
<item position="46">
 Кылган жамандыктары ашкереленип, алардын келекелеген нерселери өздөрүнүн баштарына түштү.
</item>
<item position="46">
 Аларга: "Силер ушул күндө жолугууну унуткандай, эми Биз да силерди унутуп койобуз. Орундарыңар – От. Силер үчүн бир да жардамчы табылбайт", – деп айтылат.
</item>
<item position="46">
 Бул (азап) – силер Аллахтын айаттарын келекелегендигиңердин айынан (болот). Силерди дүйнө тиричилиги азгырды. Ошондуктан алар бүгүн Тозоктон чыгарылбайт, тооболору да кабыл кылынбайт.
</item>
<item position="46">
 Бардык мактоо – Эгебиз, асмандардын Эгеси, Жердин Эгеси жана ааламдардын Эгеси – Аллахка таандык.
</item>
<item position="46">
 Асмандарда да, жерде да улуктук – Ага таандык. Ал – Мартабалуу, Даанышман!
</item>
<item position="46">
 Хаа-Мим.
</item>
<item position="46">
 Китептин түшүүсү – Ызаттуу Даанышман Аллахдан.
</item>
<item position="46">
 Биз Асмандар менен Жерди жана ал экөөнүн ортосундагыларды чындык, белгиленген мөөнөт менен жараттык. А каапырлар болсо өздөрүнө эскертилген нерселерден жүз буруучулар.
</item>
<item position="46">
 (Аларга) айт: "Аллахдан башка табынып жатканыңардын кандай экенинен кабар бергилечи. Алар (кудайыңар) жер үстүндө эмнелерди жараткандыгын, же болбосо аларда асмандарды жаратууда үлүшү барбы, көргөзгүлөчү. Эгер силер чындыкты айтып жатсаңар, анда мындан мурунку китепти, же эң жок дегенде – илимдин кичинекей бир бөлүкчөсүн келтиргилечи!"
</item>
<item position="46">
 Кыйамат Күнү кабыл алынбай турган нерселерге Аллахты таштап сыйынган адамдардан да көбүрөөк адашкан адам барбы? Алар сыйынгандардын дубасынан кабарсыз.
</item>
<item position="46">
 А качан элдер чогулган кезде алар сыйынгандарга душман болуп чыга келет. Алардын сыйынууларын танышат.
</item>
<item position="46">
 Качан аларга Биздин анык айаттарыбыз окулган кезде, каапырлар өздөрүнө келген акыйкат тууралуу: "Бул анык сыйкыр!" – дешет.
</item>
<item position="46">
 Же: "Ал аны ойлоп чыгарган" - дешет. (Аларга) айт: "Эгер мен аны ойлоп чыгарган болсом, анда силер мени Аллахтын азабынын азыраак нерсесин да коргой албас элеңер. Ал силер сүйлөп жаткан нерсе тууралуу жакшы билет. Ал мени менен силердин ортобузда жетиштүү күбө. Ал – Кечиримдүү, Боорукер".
</item>
<item position="46">
 Айт: "Мен биринчи келген пайгамбарлардан болгон эмесмин жана өзүмө эмне болорун да, силерге эмне болорун да билбейм. Мен өзүмө кабарланган нерсени гана ээрчиймин жана мен болгону ачык эскертүүчүмүн".
</item>
<item position="46">
 Айт: "Силер Куран Аллах тарабынан түшүрүлгөнүнө ишенбей жатсаңар, ал эми Исраил урпактарынын ичинен чыккан бирөө буга ишенип жатса эмне болоорун айткылачы. Ал ага ишенди, а силер текебердене четке кагасыңар. Акыйкатта, Аллах адашкан коомду туура жолго салбайт".
</item>
<item position="46">
 Каапырлар ыймандууларга мындай дешет: "Эгер ал жакшы болгондо, анда алар бизден мурда озмок эмес". Өздөрү туура жол таба албай жатышып: "Бул бир эски жалган", – дешет.
</item>
<item position="46">
 Ага чейин да жол башчы жана мээримдүүлүк катары Мусага китеп түшүрүлгөн эле. А араб тилиндеги тастыктоочу бул Китеп (Куран) заалымдарга эскертүү жана жакшылык иш кылгандарга сүйүнүчтүү кабарды жеткирүү үчүн (түшүрүлгөн).
</item>
<item position="46">
 Биздин Эгебиз Аллах гана, – деп айтып, кийин бекем турушкандар, аларга каралык да болбойт, кайгыруу да болбойт.
</item>
<item position="46">
 Алар кылган жакшы иштеринин сыйлыгы үчүн Бейишке киришет, анда түбөлүккө калышат.
</item>
<item position="46">
 Биз инсанга ата-энесине жакшылык кылууну насаат кылдык. Энеси аны кыйналып көтөрүп жүрөт жана кыйналып төрөйт. Аны (баланы) курсагында көтөрүп жүрүү жана эмчектен чыгаруу отуз айга созулат. Ал качан баралына жетип, кырк жашка келген кезде ал: "Эгем! Өзүң мага жана менин ата-энеме көргөзгөн жакшылыгың үчүн мени Өзүңө шүгүр келтирүүчү кыл. Сени ыраазы кыла турган жакшы иштерге кубат бер. Менин жана урпактарымдын абалын жакшырт. Өзүңө тообо кылдым. Мен мусулмандарданмын" – деди.
</item>
<item position="46">
 Мындай адамдардан Биз алар жасаган иштеринин эң жакшыларын гана кабыл кылабыз жана алардын күнөөлөрүн бейиш ээлери катары кечиребиз. Бул аларга берилген чындык убада.
</item>
<item position="46">
 Өз ата-энесине айтты: "Уф! Экөөңө, менден мурда канчалаган кылымдар өтүп кетсе деле, менин тирилип кайра чыгуума убада берип жатасыңарбы?!" Ал экөө тең: "Оо куурагыр, Кудайга ишен! Анткени Аллахтын айткандарынын бардыгы чындык!" – деп кайрылышат. (Анда) ал: "Бул илгеркилердин эле жомогу!" – дейт.
</item>
<item position="46">
 Аларга чейинки өткөн жиндер менен адамдардан болгон элдерге карата алардын үстүнөн (болгон азап) сөзү чын. Акыйкатта, алар зыйанга учуроочулар.
</item>
<item position="46">
 Ар бир кишинин жасаган ишине ылайык берилүүчү даражалар болот. Ал алардын (амалдардын) энчисин берет. Аларга эч зулум кылынбайт.
</item>
<item position="46">
 Кыйамат Күнүндө каапырлар отко алынып келинген кезде: "Силер дүйнөдөгү жашооңордо өз жакшы нерселериңерди кетирдиңер жана андан пайдаландыңар. А бүгүн жерде текебердене басып, бузукулук кылганыңар үчүн кордоочу азап менен азапталасыңар", – (делинет).
</item>
<item position="46">
 Аад коомунун бир тууганын эсте! Ал кумдуу дөбөдөгү өзүнүн элине эскертти; а андан мурун да, андан кийин да пайгамбарлар: "Аллахдан башка эч кимге табынбагыла, мен силерге Улуу Күнү боло турган азаптан коркомун", – деп эскертип, насаат кылышкан.
</item>
<item position="47">
 Алар: "Чын эле сен бизге, табынган кудайларыбыздан бизди кайтаруу үчүн келдиңби? Эгер сен чынчылдардан болсоң, анда бизге убада кылып жатканыңды алып келчи", – дешти.
</item>
<item position="47">
 Ал айтты: "Илим Аллахда гана, мен болгону эмнеге жөнөтүлгөн болсом, ошону гана жеткирем. Бирок, мен силердин сабатсыз эл экениңерди көрүп турамын".
</item>
<item position="47">
 Алар өз өрөөндөрүн көздөй жылып келе жаткан булуттарды көрүшкөндө: "Бул булуттардан бизге жамгыр жаайт", – дешти. "Жок, ал силер шаштырып жаткан нерсе – бороондуу шамал, анда катуу азап бар!", – (деди).
</item>
<item position="47">
 Ал Аллахтын буйругу боюнча баарын кыйратат. Ошентип, эртең менен алардын (кыйраган) үй-жайларынан башка эч нерсе калган жок. Биз күнөөлүү коомду ушинтип жазалайбыз.
</item>
<item position="47">
 Биз аларга, силерге бербеген бийликти бердик. Аларга угуу, көрүү жана жүрөк бердик. Бирок кулагы да, көзү да, жүрөгү да аларга эч бир пайда келтирбеди. Анткени алар Аллахтын айаттарын чанышкан эле. Анан алардын үстүнө өздөрү шылдыңдап жаткан нерсе түштү.
</item>
<item position="47">
 Биз силердин айланаңардагы калааларды кыйратып жок кылганбыз; алар (Аллахка) кайрылсын үчүн көптөгөн айат-белгилерибизди түшүрдүк.
</item>
<item position="47">
 Аллахдан башканы Аллахка жакын кылат деп алышкан кудайлары жардам бербедиби? Балким, алар жок болушту. Бул – алардын жалаасы жана жалган сөздөрү.
</item>
<item position="47">
 Качан Биз сага Куранды угуу үчүн бир нече жинди жөнөткөнүбүздө, алар анын жанында турушуп: "Уккула!" – дешти. Качан окуу айактаган кезде алар өз элине (насаат-кабар менен) кайтып барышты.
</item>
<item position="47">
 Алар мындай дешти: "Эй коомубуз! Биз Мусадан кийинки келген, ага берилгендердин чындык экендигин тастыктаган Китепти уктук. Ал чындыкка жана туура жолго алып барат.
</item>
<item position="47">
 Эй, коомубуз! Аллахка чакырып жатканды уккула жана ага моюн сунгула! Ал силердин күнөөлөрүңөрдү кечирет жана оорутуучу азаптан куткарат.
</item>
<item position="47">
 А ким Аллахка чакырып жатканды укпаса, анда ал жер үстүндө кутулбайт. Ага Аллахдан башка коргоочулар жок. Мындайлар анык адашууда.
</item>
<item position="47">
 Ырас эле алар Аллах асмандар менен жерди жараткандыгын жана жаратууда алсыз болбогондугун, өлгөндөрдү кайрадан тирилте ала тургандыгын көрүшпөдүбү? Акыйкатта, Ал бардык нерселерге Кудурети жетүүчү.
</item>
<item position="47">
 Кыйамат Күнүндө каапырлар оттун алдына коюлат. "Бул чындык эмеспи?" (деп алардан суралат). "Ооба, Эгебизге ант беребиз! (Бул чындык экен дешет). "Каапыр болгонуңар үчүн азабыңарды тарткыла!" – дейт.
</item>
<item position="47">
 Пайгамбарлардын арасынан туруктуулук ээлери сабырдуу болгондой, сабырдуу болгун жана каапырларга шашылба! Убада кылынган күндү көрүшкөндө, күндүзү эле бир аз убакыт турушкансышат. Кабар угузулган. Бузулган эл гана жок болуп кетет.
</item>
<item position="47">
 Каапыр болуп, Аллахтын жолунан тоскондордун амалдарын текке кетирет.
</item>
<item position="47">
 Ыйман келтирип, жакшы иштерди жасап, Мухаммедге Эгеси тарабынан чындык менен түшүрүлгөнгө ыйман келтиргендердин жамандыктарын (күнөөлөрүн) Аллах жоюп, акыбалын оңдойт.
</item>
<item position="47">
 Буга себеп: Каршы болгондор керексиз нерсени ээрчишкени. Ал эми ыйман келтиргендер Эгесинен келген Акыйкаттын жолуна түшүшкөндүктөрү. Аллах ушундай кылып адам баласына өз мисалдарын келтирет.
</item>
<item position="47">
 Согушта каапырлар менен силер бетме-бет келсеңер, алар толук жеңилүүгө учураганга чейин мойнуларына чапкыла! Ошондо аларды кишендеп, же ырайым кылгыла, же болбосо согуш бүтмөйүнчө (кайра өздөрүнө) акы алып тапшыргыла. Эгер Аллах кааласа алардын үстүнөн жеңишке жетишмек. Бирок кээ бирөөңөрдү башка бирөөңөр аркылуу сыноо үчүн. Аллах жолунда курман болгондордун амалдарын (Эгеңер) жоготпойт.
</item>
<item position="47">
 Аларды туура жолго салып, абалдарын жакшыртат.
</item>
<item position="47">
 Аларды өздөрүнө кабарлаган Бейишке киргизет.
</item>
<item position="47">
 Эй, ыймандуулар! Эгер силер Аллахка жардам берсеңер, Ал да силерге жардам берет жана силердин кадамыңарды бекем кылат.
</item>
<item position="47">
 Каапырларды болсо кыйроо күтүп турат жана алардын амалдарын текке кетирет.
</item>
<item position="47">
 Буга себеп: Алар (каапырлар) Аллахтын жибергенин жек көрүшкөндүктөрүндө! Ошондуктан Ал алардын амалдарын текке кетирди.
</item>
<item position="47">
 Алардан мурдагылардын акыбети кандай болгонун жер кыдырып көрүшпөйбү? Аллах аларды талкалады, башка каапырлар да дал ошондой кыйратылат!
</item>
<item position="47">
 Анткени, Аллах Өзүнө ыйман келтиргендердин Ээси. Ал эми каапырлардын Ээси жок.
</item>
<item position="47">
 Чындыгында Аллах ыйман келтиргендерди жана жакшы иштерди кылгандарды астынан дарыйалар агып турган Бактарга киргизет. Каапырлар болсо айбандар сыйактуу эле жешип гана ырахаттанат, алардын жайы – Тозок.
</item>
<item position="47">
 Сени кууп чыккан шаардан мыкты канчалаган шаарлар болгон. Бирок Биз аларды кыйраттык. Аларга эч ким жардам бере албады.
</item>
<item position="47">
 Ким Өз Эгесинен анык айандарга жана далилдерге ээ болсо, ал – жаман иштери кооздолуп көрсөтүлүп коюлган жана напсисин ээрчиген адамга окшомок беле?
</item>
<item position="47">
 Такыбаларга убада кылынган Бейиштин көрүнүшү мындай: Анда эч бузулбай турган өзөн-суулар, даамы өзгөрбөй турган сүттөн бүткөн дарыйалар, ичүүчүлөргө таттуу болгон суусундуктар, таза балдан бүткөн дарыйалар жана бардык мөмө-жемиштер, ошондой эле Эгеси тараптан кечирим (бар). Тозокто түбөлүккө калып, кайнак суу ичирилип, ичегилери кесилгендерди алар менен окшоштурууга болобу?
</item>
<item position="48">
 Алардын арасынан сага кулак салгандар да бар. Бирок сенин алдыңдан чыгып кетишкен кезде (алар) илимдүүлөрдөн: «Азыр эмнени айтты?» – деп сурашат. Мына ушулар жүрөктөрүнө Аллах мөөр баскан жана өз напсисин ээрчигендер.
</item>
<item position="48">
 (Аллах) туура жолдогулардын тууралыктарын арттырып, аларга такыбалык берет.
</item>
<item position="48">
 Алар (каапырлар) Кыйамат Күнүнүн капилет келишин күтүп жатышабы? Анын белгилери келди. Кыйамат келгенде эскертүү алуунун канчалык кажети бар?
</item>
<item position="48">
 Билгин: Чындыгында, Аллахдан башка кудай жок! Өзүңдүн күнөөлөрүңдүн, момун эркектердин жана момун айалдардын (күнөөлөрүнүн) кечирилишин сура. Аллах силердин жумушчу ордуңарды да, тыныгуучу ордуңарды да билет.
</item>
<item position="48">
 Ыйман келтиргендер: "(Дагы) бир сүрө түшсө", – дешет. Өкүмү бар сүрө түшүп, анда күрөш тууралуу эскерилсе, жүрөгүндө оорусу барлар өлүмдөн корккон көз караш менен сага караганын көрөсүң. Эң жакшысы – угуп, ага баш ийүү эле.
</item>
<item position="48">
 (Алар үчүн) баш ийүү менен жакшы сөз (пайдалуураак). Маселе толук чечилген соң, Аллахка чынчыл болсо, ал алардын өздөрү үчүн жакшы болмок.
</item>
<item position="48">
 Эгер (күрөшкө) кирип, анан артыңарга кайтсаңар, анда силер жер жүзүндө бузукулукту таратып, бир туугандык байланыштарды үзөсүңөрбү?
</item>
<item position="48">
 Аларды Аллах каргап, дүлөй жана сокур кылып салгандар.
</item>
<item position="48">
 Эмне үчүн алар Куран тууралуу ой жүгүртүшпөйт? Же алардын жүрөктөрүндө кулпулары (барбы?)
</item>
<item position="48">
 Чындыгында, туура жол айкын болгон соң, (күрөштөн) артка кайткандарды шайтан азгырып, жалган элестер менен алдады.
</item>
<item position="48">
 Анткени алар Аллахтын түшүргөнүн жек көргөндөргө: "Силерге кээ бир маселелерде баш ийебиз", – дешкен. Аллах алардын сырларын билет.
</item>
<item position="48">
 Периштелер алардын беттерине жана жондоруна уруп, жандарын алса кандай болот?
</item>
<item position="48">
 Бул (азап) чынында, алар Аллахтын каарын келтирүүчү нерселерди ээрчип, Ал ыраазы болгон нерселерди жек көргөндүктөрү үчүн (берилди), ошондуктан алардын амалдарын (Аллах) текке кетирет.
</item>
<item position="48">
 Же жүрөктөрүндө дарты барлар, Аллах алардын кара ниеттигин жарыкка чыгарбайт деп ойлошобу?
</item>
<item position="48">
 Эгер Биз кааласак эки жүздүүлөрдү сага көрсөтөөр элек, анда сен аларды маңдайындагы белгилеринен таанымаксың. Ошондой эле аларды сөзүнүн добуш-үндөрүнөн билмексиң. Аллах алардын амалдарын билет.
</item>
<item position="48">
 Биз силердин араңардагы аракетчилдер менен сабырдууларды жана силердин амалыңарды аныктоо үчүн, албетте, сыноодон өткөрөбүз.
</item>
<item position="48">
 Жүз үйрүп, Аллахтын жолунан тоскондор жана өздөрүнө Туура Жол белгилүү болгондон кийин пайгамбар менен талашкандар Аллахка эч качан зыйан келтире алышпайт. Аллах алардын иштерин текке кетирет.
</item>
<item position="48">
 Эй, ыйман келтиргендер! Аллахка моюн сунгула жана элчиге баш ийгиле. Амалдарыңарды жараксыз кылбагыла.
</item>
<item position="49">
 Чындыгында (Аллахтын аяттарын) танышып, Аллахтын жолунан тоскондор каапыр абалда дүйнөдөн өтсө, Аллах аларды эч качан кечирбейт.
</item>
<item position="49">
 Ошондуктан алсырабагыла, келишимге чакырбагыла, силер (акыры) үстөмдүк кыласыңар! Аллах силер менен бирге. Силердин амалыңарды текке кетирбейт.
</item>
<item position="49">
 Чындыгында, дүйнө жашоосу – оюн жана эрмек гана. Эгер ыйман келтирип, такыба болсоңор (Аллах) силердин сыйлыгыңарды берет. Силердин мал-мүлкүңөрдү сурабайт.
</item>
<item position="49">
 Эгер Ал силерден сурай турган болсо, анда оор тийип, сараңдык кылмаксыңар. Ал силердин сырыңарды ачыкка чыгарып кылып коймок.
</item>
<item position="49">
 Мына, силер Аллахтын жолунда сарптоого чакырылуудасыңар. Ал эми кээ бирөөлөр (баары бир) сараңдык кылат. Кимде-ким сараңдык кылса, өзүнө гана сараңдык кылат. Анткени Аллах – Бай, силер – кедейсиңер. Эгер Аллахдан жүз үйрүсөңөр, анда ордуңарга силерден башка элди алмаштырып койот.
</item>
<item position="49">
 Акыйкатта Биз сени ачык жеңиш менен камсыз кылдык:
</item>
<item position="49">
 Аллах сенин мурунку жана кийинки күнөөлөрүңдү кечирүү, сага жакшылыктарын толуктоо жана сени туура жолго багыттоо үчүн;
</item>
<item position="49">
 Жана да сага чоң жеңишке жардам кылуу үчүн;
</item>
<item position="49">
 Анткени ал ыймандуулардын жүрөгүнө алардын ыйманы дагы да күчөөсү үчүн тынчтык салат. Асмандын жана жердин аскерлерине Аллах гана ээлик кылат. Аллах – Билүүчү, Даанышман.
</item>
<item position="49">
 Ал (Аллах) момун эркектер менен момун айалдарды алдынан дарыйалар агып турган жана алар анда түбөлүк болуучу Бейиш бактарына киргизүү үчүн, жана алардын күнөөлөрүн кечирүү үчүн. Бул Аллахтын алдында улуу ийгилик.
</item>
<item position="49">
 Аллах Өзү жөнүндө жаман ой-пикирлерде болгон эки жүздүү эркек жана айалдарды, мушрик эркектер менен мушрик айалдарды жазалоо үчүн. Аллахтын каары аларга жаап түшөт. Аллах аларга ачууланды, наалат кылды жана аларга тозокту дайардап койду. Кандай жаман жыйынтык!
</item>
<item position="49">
 Асмандар менен Жердин аскерлери Аллахка гана таандык, Аллах Ызаттуу, Даанышман.
</item>
<item position="49">
 Акыйкатта, Биз Сени күбө болуучу, жакшы кабар берүүчү жана эскертүүчү кылып жөнөттүк.
</item>
<item position="49">
 Силер Аллахка, Анын Элчисине ишенүүңөр, Анын динине жардам берүүңөр, Аны урматтооңор жана эртели-кеч Аны даңазалооңор үчүн.
</item>
<item position="49">
 Акыйкатта, сага ант бергендер – Аллахка ант бергени. Аллахтын колу алардын колдорунун үстүндө. Ким антты бузса ал өзүнө гана зыйан келтирет. Ким Аллахка берген антын аткарса, Ал ага жакын арада зор сыйлыктарды тартуу кылат.
</item>
<item position="49">
 Өз үйлөрүндө калгандар сага (жакында) мындай дешет: "Биз өзүбүздүн мал-мүлкүбүз жана үй-бүлөбүз менен алектенип калдык. Биз үчүн да кечирим сурап бер". Алар ооздору менен жүрөктөрүндө жок нерселерди айтышат. Аларга: "Эгер Ал (Аллах) силерге зыйан, же бир пайда келтирүүнү кааласа, анда Аны ким кайтара алат", – деп айт. Жок. Аллах силер жасап жаткан нерсеңерден кабардар.
</item>
<item position="49">
 Албетте, силер пайгамбар менен ыймандуулар өз үй-бүлөлөрүнө эч качан кайтып келбейт деп ойлодуңар, бул силердин жүрөгүңөргө абдан жаккан жана да силер жаман ой-пикирде болдуңар. Силер жок болуучу коом болдуңар.
</item>
<item position="49">
 Ким Аллахка жана Анын Элчисине ишенбесе, Биз андай каапырлар үчүн алоолонгон тозок отун дайардадык.
</item>
<item position="49">
 Асмандар менен Жердеги бийликтин баары Аллахка таандык. Ал кимди кааласа кечирет жана кимди кааласа жазалайт. Аллах – Кечирүүчү, Мээримдүү.
</item>
<item position="49">
 Качан силер олжо алуу үчүн жөнөгөнүңөрдө үйдө калгандар: "Силер менен бирге барууга уруксат бергилечи", – дейт. Алар Аллахтын убадаларын өзгөрткүлөрү келет. Аларга: "Силер эч качан биз менен бирге барбайсыңар, Аллах мурун мына ушундай айткан", – дегин. Анда алар: "Силер бизге көрө албастык кылуудасыңар", – дешет. Жок, алар аз гана нерсени түшүнүшөт.
</item>
<item position="49">
 үйлөрүндө калып калган чөлдүктөргө мындай дегин: "Жакында силер чоң күчкө ээ болгон эл менен согушууга чакырыласыңар, силер алар менен согушасыңар, же алар исламды кабыл алышат. Эгер силер Аллахка баш ийсеңер, Ал силерге сыйлыктарды берет, а эгер мурункудай эле баш тартсаңар, анда Ал силерди оорутуучу азап менен азаптайт."
</item>
<item position="49">
 (Жүрүшкө чыга албаган) сокурларга, аксактарга жана ооруларга кысым жок. Ким Аллахка жана Анын Элчисине баш ийсе, Ал аларды алдынан дарыйалар агып турган Бейиш бактарына киргизет. А ким баш тартса, Ал аны оорутуучу азап менен азаптайт.
</item>
<item position="49">
 Аллах алар дарактын түбүндө туруп ант бергенде аларга чындап ыраазы болгон. Ал алардын жүрөгүндө эмне бар экенин билген, аларга (жүрөктөргө) тынчтык салган жана аларды жакынкы жеңиш менен сыйлады.
</item>
<item position="49">
 Жана алар көптөгөн олжону алышат. Аллах Кудуреттүү, Даанышман.
</item>
<item position="49">
 Аллах силерге көптөгөн олжолорду убада кылды, аны силерге нак берди, элдин колун силерден токтотуп турду, момундарга белги болуусу жана силерди Аллах бекем жолго баштоосу үчүн.
</item>
<item position="49">
 Дагы башка күчүңөр жетпегендер бар. Аллах аны курчап койгон. Аллах бардык нерсеге кудурети жетүүчү.
</item>
<item position="49">
 Эгерде каапырлар силер менен согушканда алар токтоосуз артка качып жөнөөр эле. Анан алар өздөрүнө досту да, жардамчыны да таба алышмак эмес!
</item>
<item position="49">
 Мурунтан болуп келгендей эле – бул Аллахтын жолу. Анткени сен Аллахтын жолунан эч кандай өзгөртүүнү таба албайсың.
</item>
<item position="49">
 Мекке ичинде алардын үстүнөн силерге үстөмдүк бергенден кийин Ал (Аллах) алардын колун силерден, силердин колуңарды алардан тыйып койгон. Аллах силердин эмне кылып жатканыңарды көрүп туруучу.
</item>
<item position="49">
 Алар ыймансыз каапыр болуп силерди Ыйык Мечиттен, а курбандыкты да тосуп алып, өз ордуна жеткирүүдөн тыйгандар. Эгерде (Меккеде каапырлар менен бирге) момун эркектер менен бирге момун айалдар бар экенин билбестен, аларга баскынчылык кылып, билбестик күнөөсүнө кириптер болбошуңар (зарыл). Аллах өзү каалагандарды өз ырайымына киргизүү үчүн. Эгерде алар айырмаланып турганда эле, алардан болгон каапырларды оорутуучу азап менен азаптамакпыз.
</item>
<item position="49">
 Каапырлар өз жүрөктөрүндө караңгылык мезгилиндеги текебердикти сактап турганда, Аллах өз элчисине жана момундарга тынчтык түшүрдү, аларга такыбалык сөзүн милдеттүү кылды. Алар буга акылуу жана татыктуу болчу. Акыйкатта Аллах бардык нерсени Билүүчү.
</item>
<item position="49">
 Аллах чындыгында Өз Пайгамбарынын көргөн түшүн ишке ашырды: "Эгер Аллах кааласа анда тынчтыкта башыңардын чачын алган жана кыскарткан абалыңарда, эч коркпостон Ыйык Мечитке сөзсүз киресиңер. Аллах силер билбегенди билет. Андан сырткары, Ал силерге кыска убакытта жеңиш берди.
</item>
<item position="49">
 Ал Өз Элчисин түз жолду жана чыныгы динди өзгө диндердин баарынан үстөм кылуу үчүн жөнөткөн. Аллахтын өзү күбө болуусу жетиштүү.
</item>
<item position="49">
 Мухаммед Аллахтын Элчиси жана аны менен бирге болгондор каапырларга катаал, ал эми бири-бирине мээримдүү. Алар рүкү, сежде кылышып, Аллахтын ырайымын жана ыраазылык талап кылышканын көрөсүң. Алардын белгиси, маңдайларындагы сежденин изи. Алардын бул белгилери Тооратта да, Инжилде да берилген. Жерге ташталган урук сабагын чыгарып, анан бекемдей баштайт да, жоонойуп, сабагында бекем турат. Бул эгин сепкендерди таңдантып, каапырлардын ачуусун келтирүү үчүн. Алардын арасынан ыйман келтирип, жакшы иштерди кылгандар үчүн Аллах кечиримин жана зор сыйлыктарды убада кылган!
</item>
<item position="49">
 Эй, ыймандуулар! Аллахдан жана Анын элчисинен алдыга умтулуп кетпегиле! Аллахдан корккула! Чындыгында Аллах – Угуучу, Билүүчү.
</item>
<item position="49">
 Эй, ыймандуулар! үнүңөрдү пайгамбардын үнүнөн бийик көтөрбөгүлө. Өз ара бири-бириңерге кыйкыргандай, пайгамбарга кыйкырып сүйлөбөгүлө! (Анткени) амалыңар жокко чыкканын силер сезбей каласыңар.
</item>
<item position="49">
 Чындыгында, пайгамбардын алдында үнүн акырын чыгаргандардын жүрөктөрүн такыбалык үчүн Аллах сынаган эле. Аларга – кечирим жана улуу сый (бар).
</item>
<item position="49">
 Чындыгында, бөлмөлөрдүн артынан сага кыйкыргандардын көбү акыл калчашпайт.
</item>
<item position="49">
 Эгер сен алардын алдына чыкканга чейин сабыр кылышса, анда өздөрүнө жакшы болоор эле. Аллах – Кечиримдүү, Боорукер!
</item>
<item position="49">
 Эй, ыймандуулар! Эгер силерге бир бузуку (адам) кабар алып келсе, кайсыл бир коомго байкабастык кылып, кийин өкүнүп калбаш үчүн оболу аныктагыла!
</item>
<item position="49">
 Араңарда Аллахтын элчиси бар экенин билгиле. Эгер ал көптөгөн иштерде силерге моюн сунса, анда силер кыйынчылыкка сөзсүз кабылмаксыңар. Бирок Аллах силерге ыйманды жакшы көрсөтүп, аны менен жүрөктөрүңөрдү кооздоду. Ошону менен бирге каапырлыкты, бузукулукту жана баш ийбестикти жек көрсөтүп койду. Ошолор туура жолдогулар.
</item>
<item position="49">
 Бул – Аллахтын силерге ырайымы жана жакшылыгы! Аллах – (баарын) Билүүчү, Даанышман!
</item>
<item position="49">
 Ыймандуулардан эки коом бири-бири менен согуша турган болсо, алардын ортосун түзөгүлө. Эгер бири-экинчисине зомбулук кылса, анда баш тарткан тарабы менен Аллахтын эркине алар баш ийгенге чейин согушкула. Ал эми баш ийишсе, адилеттүүлүк менен элдештирип, адилет болгула! Чындыгында, Аллах адилеттүүлөрдү жакшы көрөт.
</item>
<item position="50">
 Чындыгында ыймандуулар – бир тууган. Ошондуктан бири-бириңердин ортоңорду түздөгүлө! Аллахтын ырайымына ээ болуу үчүн Андан корккула!
</item>
<item position="50">
 Эй, ыймандуулар! Бир эл экинчи (башка) бир элди шылдыңдабасын: (Анткени) балким, алар тигилерден мыктыраактыр; ошондой эле айалдар да башка бир айалдарды шылдың кылышпасын: мүмкүн тигилер беркилерден мыктыраак. Өзүңөрдү (бири-бириңерди) жемелебегиле!. Бири бириңди жакпаган аттар менен атабагыла! Ыйманга келгенден кийинки бузукулук – кандай ыплас! Кимде-ким тообо кылбаса, демек, алар – заалымдар.
</item>
<item position="50">
 Эй, ыймандуулар! Шектенүүлөрдүн көпчүлүгүнөн арылгыла. Анткени, айрым шек саноолор – күнөө. Бири-бириңерди аңдыбагыла жана бири бириңерди артыңардан тилдебегиле. Силердин араңардан ким өлгөн бир тууганынын этин жешти жакшы көрсүн?! Силер аны жактырбайсыңар! Аллахдан корккула. Чындыгында Аллах – тооболорду Кабыл Кылуучу, Боорукер.
</item>
<item position="50">
 Эй, адамдар! Биз силерди эркек-ургаачыдан жараттык. Ошондой эле бири бириңерди таанып-билишиңер үчүн урууларга жана элдерге бөлүп койдук. Аллахтын алдында силердин эң сыйлууңар – такыбараагыңар. Чындыгында, Аллах – (баарын) Билүүчү, (баарынан) Кабардар!
</item>
<item position="50">
 Араб көчмөндөрү айтышты: «Биз ыйман келтирдик». (Сен): «Силер ыйман келтиргениңер жок. Андан көрө «Биз Аллахтын эркине баш ийдик», – дегиле. Бирок азырынча силердин жүрөгүңөргө ыйман (толук) кире элек», – деп айткын. Эгер силер Аллахка жана Анын элчисине моюн сунсаңар, Ал силердин соопторуңарды эч кемитпейт. Чындыгында Аллах – Кечиримдүү, Боорукер!
</item>
<item position="50">
 Момундар – Аллахка жана Анын элчисине ыйман келтирип, шектенбестен, Аллах жолунда өз мал-мүлктөрү жана жандары менен согушка чыккандар. Мына ошолор – (нагыз) чынчылдар.
</item>
<item position="50">
 Айткын: «Диниңер тууралуу Аллахка билдиргиңер келип жатабы? Аллах – асмандагыларды жана жердегилерди (мыкты) билет. Аллах – баарын Билүүчү».
</item>
<item position="50">
 Алар сага мусулман болгондугун айтышат. (Сен) аларга: «Мусулман болгонуңарды мага милдет кылбагыла. Тескерсинче, эгер силер чынчыл болсоңор…, силерди ыйманга келтиргендиги үчүн Аллах силерге милдет кылат!» - дегин.
</item>
<item position="50">
 Чындыгында, Аллах асмандардагы жана жердеги кайыпты билет. Аллах силер эмне кылып жатканыңарды Көрүүчү
</item>
<item position="50">
 Каф. Ыйык Куранга ант!
</item>
<item position="50">
 Аларга өздөрүнүн арасынан чыккан эскертүүчү келген кезде каапырлар: "Бул өтө таң каларлык нерсе", – дешти.
</item>
<item position="50">
 Качан биз өлгөндө жана топуракка айланганда... Мындай кайра кайтуу (тирилүү) узак нерсе, – дешти.
</item>
<item position="50">
 Биз алардан жер эмнени алып кеткендигин билебиз жана Бизде баары сакталган Китеп бар.
</item>
<item position="50">
 Бирок алар өздөрүнө чындык келгенде аны жалган дешти. Эми алар – күмөнсүрөшүүдө.
</item>
<item position="50">
 Ырас эле алар үстүлөрүндөгү асманга карашпайбы? Биз аны кандайча куруп кооздогонубузга жана анда (асманда) эч кандай жылчык жок экендигине карашпайбы?
</item>
<item position="50">
 Биз Жерди жайып кенен кылдык жана анда тоолорду орноттук. Анан анда түрдүү кооз өсүмдүктөрдү жуп-жубу менен өстүрдүк.
</item>
<item position="50">
 Биз буларды бардык кайтуучу пенделерибизге эскертме жана үлгү үчүн жасадык.
</item>
<item position="50">
 Биз асмандан берекелүү жамгырды жаадырдык. Анан аны менен дарактарды жана орулуп, жыйналуучу дандарды өстүрдүк.
</item>
<item position="50">
 Жыш мөмөлүү катарлаш өскөн, узун өскөн курма дарактарын –
</item>
<item position="50">
 пенделерибиз ырыскылануу үчүн ... Аны менен өлгөн жерди кайрадан тирилттик. Кайра чыгуу да ушундай болот.
</item>
<item position="50">
 Аларга чейин да Нухтун коому менен Кудук ээлери жана Самуд эли жалганга чыгарышты.
</item>
<item position="50">
 Аад, фараон жана Луттун туугандары (да)
</item>
<item position="50">
 Бактын ээлери жана Тубба коому. Алардын баары пайгамбарларды жалганга чыгарышкан. Бул үчүн аларга азап болору акыйкатталды.
</item>
<item position="50">
 Биз алгачкы жаратууга алсыздык кылыптырбызбы? Жок, бирок алар жаңы жаратуу жөнүндө шектенүүдө.
</item>
<item position="50">
 Акыйкатта Биз инсанды жараттык жана анын көңүлү азгырган нерселерди да билебиз. Биз ага күрөө (моюн) тамырынан да жакыныраакпыз.
</item>
<item position="50">
 Оңдон жана солдон эки жазуучу олтуруп жазып турат.
</item>
<item position="50">
 Эмне сөз сүйлөсө да, анын алдында көзөмөлдөп дайар турат.
</item>
<item position="50">
 Өлүм мастыгы чындап келет! Өлүм бул – сен андан качкан нерсе.
</item>
<item position="50">
 Сурнай тартылып, убада кылынган күн келип жетет.
</item>
<item position="50">
 Ошондо бардык жандар келишет. Алар менен айдоочу жана күбө бирге (келет).
</item>
<item position="50">
 Сен бейкам элең, анан Биз сенден жабууңду ачып салдык, ошентип бүгүн сенин көзүң өткүр (болду), – делет.
</item>
<item position="50">
 (Ошондо) анын жандоочусу: "Бул – менин алдымдагы нерсе, баары дайар", – (дейт).
</item>
<item position="50">
 "Каапыр жана чындыкка каршы чыккан көктүн бүт баарын отко ыргыткыла أَلْقِيَا فِي جَهَنَّمَ كُلَّ كَفَّارٍ عَنِيدٍ
</item>
<item position="50">
 50 25 050025 66048 0:00:08 который отказывал в добре, совершал преступления и терзался сомнениями,&nbsp; жакшылык кылууга тоскоол болгон, заалым жана шек келтиргенди... مَّنَّاعٍ لِّلْخَيْرِ مُعْتَدٍ مُّرِيبٍ
</item>
<item position="50">
 50 26 050026 139584 0:00:17 который признавал наряду с Аллахом другого бога. Бросайте их в тяжкие мучения!»&nbsp; ал Аллахка башка кудайларды да шерик кылган, аны катуу азапка ыргыткыла! (деп буйрулат)."
</item>
<item position="50">
 (Ошондо) анын жандоочусу: "Оо Эгебиз! Аны мен жолдон чыгарганым жок, ал өзү терең адашты", – дейт.
</item>
<item position="50">
 Ал айтат: "Менин алдымда тартышпагыла! Мен силерге алда качан эскерткем".
</item>
<item position="50">
 Менин алдымда сөз өзгөрүлбөйт жана Мен өз пенделериме адилетсиздик кылбаймын.
</item>
<item position="50">
 Ошол Күнү Биз тозокко: "Сен толдуңбу?" – деп сурайбыз. Ал болсо: "Дагы ашыкча барбы?" – деп сурайт.
</item>
<item position="50">
 Бейиш жакындады. Ал такыбалар үчүн алыс эмес.
</item>
<item position="50">
 Бул ар бир кайтуучу жана сактоочуга убада кылынган нерселер.
</item>
<item position="50">
 Мээримдүүнү көрбөй туруп корккон жана тобо кылуучу жүрөк менен келгендерге
</item>
<item position="50">
 Ага тынчтык менен киргиле! Бул – түбөлүктүүлүк Күн! (делет).
</item>
<item position="50">
 Мында алар эмнени кааласа бар. Бизде ашыкчасы да бар.
</item>
<item position="50">
 Биз алардан мурунку доордо жашап өткөн, алардан да күчтүү-кубаттууларын жок кылдык! Алар шаарларда тентип жүрүштү. Анан алар (өлүмдөн) кутула алыштыбы?
</item>
<item position="50">
 Албетте мында чын дилден берилгенге, же кулак салганга эскертме бар. Ага өзү күбө.
</item>
<item position="50">
 Акыйкатта Биз асмандар менен жерди алты күндө жараттык. Буга Биз чарчап калган жокпуз.
</item>
<item position="50">
 Алардын айткандарына сабыр кыл. Күн чыгардан жана күн батаардан мурун өз Эгеңди мактап-аруула!
</item>
<item position="50">
 Аны түндө дагы аруула! Сежделердин артынан да (аруула).
</item>
<item position="50">
 Уккун! үн салуучу жакын эле жерден үн салган күнү.
</item>
<item position="50">
 Ошол күнү алар үндү чындап угушат. Бул (мүрзөлөрдөн) чыгуу Күнү!
</item>
<item position="50">
 Акыйкатта Биз тирилтебиз, өлтүрөбүз жана Бизге кайтуу бар.
</item>
<item position="50">
 Ошол Күнү бардык жерлер жарылат жана андан шашыла чыгып келишет. Бул жыйынды кылуу Биз үчүн жеңил.
</item>
<item position="50">
 Биз алардын эмне деп жаткандарынын баарын билебиз. Алардын үстүнөн сенде бийлик жок. Андыктан убада кылынган күндөн корккондорду гана Куран менен эскерт.
</item>
<item position="50">
 Уйулгутуучуга ант!
</item>
<item position="50">
 Жүктү көтөргөндөргө ант!
</item>
<item position="50">
 Жеңил сүзүп бараткан кемелерге ант!
</item>
<item position="50">
 Ишти бөлүштүрүүчүгө ант!
</item>
<item position="50">
 Силерге убада кылынгандар – албетте чындык.
</item>
<item position="50">
 Акыйкатта, Кыйамат Күн болоору анык.
</item>
<item position="51">
 Жолдордун ээси болгон асманга ант!
</item>
<item position="51">
 Албетте силер түрдүү сөздөрдүн ичиндесиңер.
</item>
<item position="51">
 Андан кайтарылган адам гана кайтат.
</item>
<item position="51">
 Жалганчыларга өлүм болсун!
</item>
<item position="51">
 Алар наадандык, адашуу ириминде (айлампасында) агышат.
</item>
<item position="51">
 (Алар): "Кыйамат Күн качан болот?" – деп сурашат.
</item>
<item position="51">
 Алар (качан) отто азапталганда (болот).
</item>
<item position="51">
 Таткыла азабыңарды! Бул силер тезинен жетүүнү каалаган –шаштырган нерсе (болучу).
</item>
<item position="51">
 Акыйкатта, такыбалар булактарда жана бактарда болот.
</item>
<item position="51">
 Алар мурунку жакшы иштери үчүн өз Эгесинен сыйлык алышат. Анткени алар мындан мурда жакшы иштерди жасоочу болушкан.
</item>
<item position="51">
 Алар түндө аз убакыт гана укташкан.
</item>
<item position="51">
 Таң эрте менен (Аллахдан) кечирим сурашкан.
</item>
<item position="51">
 (Алардын) байлыгында тилемчилерге жана (андан) кур калгандарга акы болгон.
</item>
<item position="51">
 Айкын ишенгендер үчүн Жер үстүндө белгилер бар.
</item>
<item position="51">
 Жана силердин өзүңөрдө да бар, аны карап көрбөйсүңөрбү?
</item>
<item position="51">
 Асманда силердин ырыскыңар жана силерге убада кылынып жаткан нерсе бар.
</item>
<item position="51">
 Андыктан Асман менен Жердин Эгесине ант; акыйкат – ал силер сүйлөшүп жатканыңардай чын.
</item>
<item position="51">
 Ибрахимдин сыйлуу коноктору жөнүндө сага кабар келдиби?
</item>
<item position="51">
 Алар Ибрахимге киришкенде: "Тынчтык болсун!" – дешти. Ал (Ибрахим да): "Чоочун элге тынчтык болсун", – деди.
</item>
<item position="51">
 Ал айалына чыкты да, музоонун бышырылган этин алып келди.
</item>
<item position="51">
 Аларга жакын койуп: "Жебейсиңерби?" – деди
</item>
<item position="51">
 жана алардан чоочуркап турду. "Коркпогун!" – дешти алар жана ага илимдүү уулдуу болорун сүйүнчүлөштү.
</item>
<item position="51">
 Ошондо анын айалы кыйкырып өз бетине уруп: "Мен төрөбөс карыган айалмын", – деди.
</item>
<item position="51">
 Алар (периштелер): "Сенин Эгең ушундай деди", – дешти. Акыйкатта, Ал Даанышман, Билүүчү.
</item>
<item position="51">
 Ибрахим: "Силердин келген максатыңар эмне, эй, элчилер?" – деп сурады.
</item>
<item position="51">
 Биз бузулган коомго анык жөнөтүлгөнбүз, – дешти алар,
</item>
<item position="51">
 чоподон болгон таштарды аларга жөнөтүүбүз үчүн,
</item>
<item position="51">
 (ал таштар) чектен чыккандарды жазалоо үчүн белгиленген,
</item>
<item position="51">
 Анан Биз ал жерде болгон ыймандуулардын баарын чыгарып жибердик.
</item>
<item position="51">
 Бирок, Биз ал жерден, мусулмандардан, бир үйдөн башка үй таппадык
</item>
<item position="51">
 жана Биз ал жерге Кудайдын катуу азабынан коркуучулар үчүн белгилерди таштадык.
</item>
<item position="51">
 Мусада да; Качан Биз аны Фараонго ачык далил менен жөнөткөнүбүздө...
</item>
<item position="51">
 Ал (Фараон) аскери менен кошо баш тартты (жүз үйүрдү). Анан "Сыйкырчы, же жинди", – деди.
</item>
<item position="51">
 Ошондо Биз анын өзү менен аскерлерин алдык да, деңиздин түбүнө таштадык. Жана ал жемеленүүгө ылайыктуу.
</item>
<item position="51">
 Аад (коомун жок кылууда) да. Качан Биз кыйраткыч бороонду жөнөткөнүбүздө,
</item>
<item position="51">
 ал өзү өткөн жерлерде чириген күлдөн башка эч нерсе калтырбады.
</item>
<item position="51">
 Самуд (коомунда) да аларга: "Белгилүү убакытка чейин жыргай тургула", – делинди.
</item>
<item position="51">
 Бирок алар Өз Эгесинин буйругуна текеберденишти. Ошентип, аларды карап турган мезгилде катуу чагылган алды (урду).
</item>
<item position="51">
 Алар тура албай калышты жана жардамчы да таба албады.
</item>
<item position="51">
 Аларга чейин Биз Нухтун коомун жок кылдык. Анткени алар бузулган коом эле.
</item>
<item position="51">
 Биз Асманды өзүбүздүн кубатыбыз менен көтөрдүк жана Биз аны кеңейтүүчүбүз
</item>
<item position="51">
 жана Биз Жерди төшөп койдук. (Биз) төшөгөнүбүз кандай сонун!
</item>
<item position="51">
 Бардык нерселерди Биз жуп кылып жараттык. Мүмкүн силер эскерме (насаат) – аларсыңар.
</item>
<item position="51">
 Аллахка гана шашылгыла. Анткени мен силер үчүн Андан (келген) тек гана ачык эскертүүчүмүн.
</item>
<item position="51">
 Аллах менен бирге башка бир да "кудайга" табынбагыла. Мен Андан силер үчүн ачык эскертүүчүмүн.
</item>
<item position="51">
 Алардан мурунку өткөндөргө да (коомдорго) пайгамбар келсе, аны: "Сыйкырчы, же жинди", – дешкен.
</item>
<item position="51">
 Алар аны бири-бирине насаат кылышканбы? Жок, алар чектен чыгышкан коом.
</item>
<item position="51">
 Алардан жүз үйрү! Сен алар үчүн жемеге алынбайсың.
</item>
<item position="51">
 Бирок эскерте бергин. Анткени, эскертүү ыймандууларга пайда берет.
</item>
<item position="52">
 Мен жин жана адамдарды Өзүмө сыйынуулары үчүн гана жараттым.
</item>
<item position="52">
 Мен алардан (эч кандай) ырыскы да каалабаймын жана алар Мени азыктандыруусун да каалабаймын.
</item>
<item position="52">
 Аныгында Аллах – ырыскы Берүүчү жана Ал Күч-кубаттын Ээси.
</item>
<item position="52">
 Акыйкатта заалымдар үчүн өздөрүнүн досторунун азап үлүшүндөй эле азаптан үлүш бар. Алар шашылбай турушсун!
</item>
<item position="52">
 Каапыр болгондорго убада кылынып жаткан күнү азап болсун
</item>
<item position="52">
 Тур тоосуна ант!
</item>
<item position="52">
 Жана жазылган Китепке ант!
</item>
<item position="52">
 Териге жазылганга ант!
</item>
<item position="52">
 Тургузулган үйгө ант!
</item>
<item position="52">
 Көтөрүлгөн шыпка ант!.
</item>
<item position="52">
 Жагылган деңизге ант!
</item>
<item position="52">
 Чындыгында Эгеңдин азабы орундалат.
</item>
<item position="52">
 Аны токтотуучу (күч) жок!
</item>
<item position="52">
 Ал Күнү асман катуу силкинет.
</item>
<item position="52">
 Тоолор ордунан жылат.
</item>
<item position="52">
 Акыйкатты жалган дегендерге ал Күнү азап (болсун)!
</item>
<item position="52">
 Алар бузуктукка чумкуп, ойун кылышкан.
</item>
<item position="52">
 Ал Күнү алар Тозокко айдалышат
</item>
<item position="52">
 Мына, силер жалган деген От! (деп айтылат).
</item>
<item position="52">
 Бул силерге сыйкырбы, же көрбөйсүңөрбү?
</item>
<item position="52">
 Тозокко күйгүлө! Чыдасаңар да, чыдабасаңар да – силерге баары бир (эмеспи). Албетте, жасаган иш-амалыңардын жазасын гана тартасыңар!
</item>
<item position="52">
 Чындыгында, такыбалар бакчаларда жана ырахатта (болушат).
</item>
<item position="52">
 (Алар) Эгеси берген жакшылыктын даамын татышат. Аларды Эгеси Тозок отунан сактайт.
</item>
<item position="52">
 Жасаган жакшы амалдарыңар себептүү: «Жегиле жана ичкиле, (тамагыңар) татуу болсун!»
</item>
<item position="52">
 Тизилген мамыктарда жөлөнгөн абалда (олтуруп)». Биз аларды кара көз үр кыздарга үйлөндүрөбүз.
</item>
<item position="52">
 Ыйман келтиргендердин урпактары да ыйман келтирип, аларды ээрчишсе, аларды ошол урпактарына кошобуз. Биз алардын амалдарын кымындай да азайтпайбыз. Ар ким өзү жасаган иш үчүн күрөөгө койулган.
</item>
<item position="52">
 Биз аларга өздөрү каалагандай жемиш менен этти мол беребиз.
</item>
<item position="52">
 Алар бири-бирине суусундуктарды сунушат. Ал жерде пайдасыз жана күнөөлүү сөз сүйлөнбөйт.
</item>
<item position="52">
 Аларга тизилген бермет сыйактуу жигиттер айланып, кызмат кылышат.
</item>
<item position="52">
 Алар бетме-бет (олтуруп) бири-биринен сурашат:
</item>
<item position="52">
 «Чындыгында, биз мурда үй бүлөлөрүбүз менен чогуу коркчу элек,
</item>
<item position="52">
 Ошондуктан Аллах бизди ийгиликке жеткирип, заардуу азаптан сактады.
</item>
<item position="52">
 Биз мурда ага жалбарчу элек. Анткени Ал – Жакшылык кылуучу, Ырайымдуу» .
</item>
<item position="52">
 Ошондуктан эскерт. (Анткени) сен, Аллахтын жакшылыгы менен көзү ачык да, жинди да эмессиң.
</item>
<item position="52">
 Же алар: «Ал – бир акын. Ошондуктан ага жаман учурдун келишин күтө туралы!» - дешет.
</item>
<item position="52">
 Айткын: «Күтө бергиле! Мен да силер менен бирге күтөмүн!»
</item>
<item position="52">
 Аларды акылы ушул нерсеге буйруп жатабы, же алар чектен ашкан коомбу?
</item>
<item position="52">
 Же алар: «Аны өзү ойлоп тапкан» – дешеби? Жок! Алар ишенишпейт!
</item>
<item position="52">
 Эгер алар чындыкты айтып жатышса, ушуга окшош Сөз жаратышсын!
</item>
<item position="52">
 Алар Жаратуучусуз жаралышканбы, же өздөрү Жаратуучубу?!
</item>
<item position="52">
 Асмандар менен жерди эмне, алар жаратышканбы?! Жок! Алар ишенишпейт!
</item>
<item position="52">
 Же Эгеңдин казыналары алардын карамагындабы? Же алар өкүмдарбы?!
</item>
<item position="52">
 Же аларда чыгып тыңшоочу шатылары барбы? Андай болсо, алардын тыңшоочулары анык далил келтиришсин!
</item>
<item position="52">
 Же кыздар Аныкы, уулдар – силердикиби?
</item>
<item position="52">
 Же алардан сен акы сурап жатасыңбы? Анан аларга акы төлөө оор келдиби?!
</item>
<item position="52">
 Же алардын кайыптан маалыматы бар болуп, алар ошону жазып жатышабы?
</item>
<item position="52">
 Же алар митайым-куулук кылууну каалашабы? Каапырлар өздөрү – алданып калуучулар.
</item>
<item position="52">
 Же алардын Аллахдан башка кудайы барбы?! Аллах алар ойлоп тапкан шериктерден Аруу, Таза.
</item>
<item position="52">
 Эгер асмандын бир бөлүгүнүн кулап баратканын көрүшкөн болсо: «Бул – булуттардын үймөгү» , – деп айтышмак.
</item>
<item position="52">
 Алар өздөрү кыйрай турган Кыйамат Күнүнө жолукканга чейин жөн жайына кой.
</item>
<item position="52">
 Кыйамат Күнү аларга куулугу эч кандай жардам да бербейт. Аларга жардам да берилбейт.
</item>
<item position="52">
 Зулумдук кылгандарга мындан да башка азап (бар). Бирок алардын көбү билишпейт.
</item>
<item position="52">
 Эгеңдин өкүмүнө сабыр кыл. Анткени сен Биздин көз алдыбыздасың. Турган учуруңда Эгеңди мактоо менен аруула!
</item>
<item position="52">
 Аны түндүн бир бөлүгүндө жана жылдыздардын артынан да аруула!
</item>
<item position="52">
 Батып бараткан жылдызга ант!
</item>
<item position="52">
 Жолдошуңар адашкан да, жолдон чыккан да жок.
</item>
<item position="52">
 Ал өз көңүлүнөн чыгарып айтпайт.
</item>
<item position="52">
 Болгону ал – түшүрүлгөн айан.
</item>
<item position="52">
 Ага аны күч ээси үйрөттү.
</item>
<item position="52">
 Ал кубаттуулук ээси; анан да турук тапты.
</item>
<item position="52">
 ал жогорку мейкиндикте.
</item>
<item position="52">
 Анан жакындап келип, өтө жакын болду.
</item>
<item position="53">
 Ошентип жаанын өлчөмүндөй болду же андан да жакыныраак (келди)
</item>
<item position="53">
 Айандарды Аллахтын кулунун көкүрөгүнө салды.
</item>
<item position="53">
 Жүрөк көргөнүн жалган деген жок.
</item>
<item position="53">
 Анын көргөн нерсеси тууралуу силер жаңжалдашасыңарбы?
</item>
<item position="53">
 Чындыгында ал аны экинчи ирет көрдү.
</item>
<item position="53">
 Сидратул-Мунтаханын жанында,
</item>
<item position="53">
 Анын жанында «Маьва» аттуу Бейиш (бар).
</item>
<item position="53">
 Ошол учурда даракты каптоочу каптап калды.
</item>
<item position="53">
 Көз алаңдаган да, чектен ашкан да жок.
</item>
<item position="53">
 Чындыгында, Эгесинин улуу кереметтерин көрдү.
</item>
<item position="53">
 Лат менен Уззанын көрдүңөрбү?
</item>
<item position="53">
 Алардан башка, үчүнчүсү – Манаттычы.
</item>
<item position="53">
 Эркек силердики болуп, ал эми ургаачы Аллахтыкыбы?
</item>
<item position="53">
 Андай болсо, мунуңар – адилетсиз бөлүштүрүү!
</item>
<item position="53">
 Бул – силер жана силердин ата-бабаңар эле койуп алган ысымдар. Аллах алар тууралуу эч бир далил түшүргөн эмес! Алар өз көңүлдөрү каалаган нерселерди гана ээрчишти. Чындыгында аларга Эгелеринен Туура Жол келди!
</item>
<item position="53">
 Же инсанга өзү каалаган нерсенин баары боло береби?
</item>
<item position="53">
 Чындыгында, Акырет да, дүйнө да Аллахтын ээлигинде!
</item>
<item position="53">
 Асманда канчалаган периштелер бар! Аллах каалаганына, ыраазы болгонуна гана уруксат бермейинче алардын колдоосу эч нерсеге жарабайт.
</item>
<item position="53">
 Чындыгында, Акырет жашоосуна ишенбегендер периштелерди ургаачы ысымдары менен аташат.
</item>
<item position="53">
 Бирок аларда бул тууралуу илим жок. Алар өз күмөндөрүн гана ээрчишет. А күмөн болсо – Акыйкаттан эч нерсени тосо албайт!
</item>
<item position="53">
 Ким Бизди эстөөдөн баш тартса жана дүйнө жашоосунан башка жашоону каалабаса, сен да алардан баш тарт.
</item>
<item position="53">
 Алардын илимден алчу үлүшү ушунчалык эле! Чындыгында, Эгең жолунан адашканды жана туура жолдогуну да Билүүчү.
</item>
<item position="53">
 Асмандардагылар да, жердегилер да бир гана Аллахка таандык. (Аллах) жамандык кылгандарды (кайра өзүнүн) жамандыгы менен жазалайт, жакшылык кылгандарды жакшылыгы менен сыйлайт.
</item>
<item position="53">
 Оор күнөөлөрдөн жана ыпластыктардан сактангандардын бир аз күнөөлөрү болсо да, аларга Эгеңдин кечирими шексиз кең. Силер топурактан (алгач ирет) жаратылган кезде жана энеңердин курсагында түйүлдүк болуп жаткан учурда эле Ал силерди жакшы билген. Ошондуктан өзүңөрдү өзүңөр актабагыла. Ал ким такыба экенин мыкты билет.
</item>
<item position="53">
 Жүз үйрүгөндү карабайсыңбы?
</item>
<item position="53">
 (Ал) аз гана берип, токтотту.
</item>
<item position="53">
 Анын кайыпты көрсөтө турган илими барбы?
</item>
<item position="53">
 Же ага Мусанын барактарындагы нерселер тууралуу кабар жеткен эмеспи?
</item>
<item position="53">
 Ошондой эле убаданы аткарган Ибрахимдин дагыбы?
</item>
<item position="53">
 Эч бир күнөөкөр башканын күнөөсүн көтөрбөйт.
</item>
<item position="53">
 Ар бир инсанга жасаган жакшылыгы гана болот (пайдасын берет).
</item>
<item position="53">
 Албетте анын эмгеги, натыйжасы жакында көрүнөт!
</item>
<item position="53">
 Андан кийин амалы үчүн толук сый менен сыйланат.
</item>
<item position="53">
 Албетте, жыйынтыктоо – сенин Эгеңе гана (таандык).
</item>
<item position="53">
 Чындыгында, Ал – кубанып, ыйлатат.
</item>
<item position="53">
 Чынында, Ал – өлтүрүп, тирилтет.
</item>
<item position="53">
 Ал – эркек жана ургаачы кылып, (кош) жупту жаратты:
</item>
<item position="53">
 куйулган бир тамчы суйуктуктан.
</item>
<item position="53">
 Экинчи жолу жаратуу да – Анын эркинде.
</item>
<item position="53">
 Албетте, Ал – байытып, өнүктүрөт.
</item>
<item position="53">
 Албетте, Ал – Шиьра жылдызынын Эгеси.
</item>
<item position="53">
 Ал – оболку Аад элин жок кылды.
</item>
<item position="53">
 Самуд элин да жок кылып, (бирин да) калтырбады.
</item>
<item position="53">
 Андан мурда Нухтун элин (жок кылган). Алар акыйкатта заалым жана чектен чыккандар болчу.
</item>
<item position="53">
 Ал – төңкөрүлгөн шаарды (да) жексен кылды.
</item>
<item position="53">
 Жана аларды апаат басып калды.
</item>
<item position="53">
 Андай болсо сен Эгеңдин жакшылыктарынын кайсынысынан шек санап жалганга чыгара аласың?!
</item>
<item position="53">
 Бул – мурдагылар сыйактуу эле эскертүүчү.
</item>
<item position="53">
 Кыйамат жакындады.
</item>
<item position="53">
 Аллахдан башка эч ким аны ашкере кыла албайт!
</item>
<item position="53">
 Ушул Сөзгө эмнеге силер таң каласыңар?!
</item>
<item position="53">
 Ыйлабастан, (эмнеге) күлөсүңөр?
</item>
<item position="53">
 Силер кабарсызсыңар.
</item>
<item position="53">
 Аллахка гана сежде кылып, сыйынгыла!
</item>
<item position="53">
 Убакыт жакындады да, Ай жарылды.
</item>
<item position="54">
 Алар белгини көрүшүп, тескериленип: «(Бул) үзгүлүтүксүз сыйкырчылык!» – дешет.
</item>
<item position="54">
 жалганга чыгарып, наспилерин ээрчишти. (Анткен менен) ар нерсенин өз орду бар.
</item>
<item position="54">
 Чындыгында, аларга аларды тыйа турган кабар келген эле,
</item>
<item position="54">
 анда жеткиликтүү даанышмандык (бар). Бул эскертүү да пайда берген жок.
</item>
<item position="54">
 Алардан жүз үйрү! Чакыруучу бейтааныш нерсеге чакырган Күнү.
</item>
<item position="54">
 Алар көздөрү корккон абалда мүрзөлөрдөн жайылган чегирткелер сыйактуу болуп чыга келишет.
</item>
<item position="54">
 Чакыруучу тарапка умтулуп, каапырлар: «Бул – оор Күн!» – дешет.
</item>
<item position="54">
 Алардан мурда да Нухтун коому жалганга чыгарышкан: Пендебизди «жалганчы», «жинди», – деп айтышкан жана ал тыйылып калган.
</item>
<item position="54">
 Ал Эгесине: «Мен, акыйкатта, жеңилдим. Жардам бер» – деп жалбарды.
</item>
<item position="54">
 Асман эшиктерин нөшөрлөгөн жамгыр менен ачтык.
</item>
<item position="54">
 Жерди жарып булактарды (чыгардык). Ошондо суулар мурда эле аныкталган буйрук бойунча биригишти.
</item>
<item position="54">
 Аны тактайлуу жана мыктуунун үстүндө алып жүрдүк.
</item>
<item position="54">
 Биздин көз алдыбызда тыйылганга сыйлык болуп сүзүп баратты.
</item>
<item position="54">
 Чындыгында, Биз аны эскертүү катары калтырдык. Андан сабак алуучу барбы?
</item>
<item position="54">
 Азабым жана эскертүүм кандай болду!?
</item>
<item position="54">
 Чындыгында Биз Куранды эске тутууну жеңил кылдык. Андан үлгү алуучу барбы?
</item>
<item position="54">
 Аад эли жалганга чыгарышты. Менин азабым менен эскертүүм кандай болду!?
</item>
<item position="54">
 Биз аларга бактысыз күндө үзгүлтүксүз, заар үндүү бороон жибердик.
</item>
<item position="54">
 (Ал бороон) адамдарды тамыры менен кошо омкорулган курма дарагынын сөңгөгүндөй кылып жулуп кетет.
</item>
<item position="54">
 Азабым менен эскертүүм кандай болду?!
</item>
<item position="54">
 Чындыгында Биз Куранды эске тутууну жеңил кылдык. Андан үлгү алуучу барбы?
</item>
<item position="54">
 Самуд эли да эскертүүнү четке кагышкан:
</item>
<item position="54">
 Алар: «Арабыздагы бир адамды ээрчийбизби? Андай болсо биз адашууда жана акылсыздык абалында (болобуз).
</item>
<item position="54">
 Биздин арабыздан эскертүү бир гана ага түшүрүлдүбү!? Балким ал – жалганчы, текебер» – дешти.
</item>
<item position="54">
 Алар жакында ким жалганчы текебер экенин билишет!
</item>
<item position="54">
 Албетте, Биз төөнү аларга сыноо үчүн жибердик. Анда сен аларга байкоо салып, сабыр кыл.
</item>
<item position="54">
 Суу – алардын ортосунда бөлүштүрүлүшү керектиги тууралуу кабар жеткир. Ар бир суу ичүүчү өз кезегинде келсин!
</item>
<item position="54">
 Ошондо алар жолдошун чакырышты. Ал (болсо) кылычын алып, төөнү өлтүрдү.
</item>
<item position="54">
 Азабым менен эскертүүм кандай болгон?!
</item>
<item position="54">
 Биз аларга катуу добуш жибердик эле, алар чарбактын чөп-чарындай болуп сулап калышты.
</item>
<item position="54">
 Чындыгында Биз Куранды эске тутууну жеңил кылдык. Андан үлгү алуучу барбы?
</item>
<item position="54">
 Луттун эли да эскертүүнү четке кагышкан.
</item>
<item position="54">
 Биз аларга бороондуу таш жаадырдык. Бирок Луттун үйбүлөсүн эрте таңда сактап калдык.
</item>
<item position="54">
 Биз тараптан жакшылык ушул сыйактуу эле ким (Мага) шүгүр кылса, сыйлайбыз.
</item>
<item position="54">
 Чындыгында (Лут) аларга келүүчү апаат тууралуу эскерткен болчу. Бирок эскертүүнү жалганга чыгарышты.
</item>
<item position="54">
 Чындыгында алар (Луттун) конокторун бузууну ниет кылды. Ошондуктан алардын көздөрүн сокур кылып салдык: (Мына эми) азабымдын жана эскертүүмдүн даамын таткыла!!!
</item>
<item position="54">
 Таң эрте менен алар түбөлүктүү азапка кабылышты.
</item>
<item position="54">
 (Мына эми) азабым менен эскертүүмдүн даамын таткыла!!!
</item>
<item position="54">
 Чындыгында Биз Куранды эске тутууну жеңил кылдык. Андан үлгү алуучу барбы?
</item>
<item position="54">
 Чындыгында фараондун үй бүлөсүнө эскертүү келди.
</item>
<item position="54">
 Кереметтерибиздин баарысын алар (фараондор) жалганга чыгарышты. Ошондо аларды абдан катуу кармоо менен кармадык.
</item>
<item position="54">
 Тигилердин каапырларына караганда силердин каапырларыңар жакшыбы, же силер үчүн китептериңерде тосмо барбы?
</item>
<item position="54">
 Же алар: «Биз жеңүүчү жамаатпыз жана жеңишке жетебиз», –дешеби?
</item>
<item position="54">
 Алардын тобу кыйроого учурайт жана артын көздөй качышат.
</item>
<item position="54">
 Жок! Анткени, Кыйамат – аларга убада кылынган (азап). Кыйамат – мындан да оор жана ачуу!
</item>
<item position="54">
 Чындыгында, ыймансыздар адашууда жана жалындуу Отто (болушат).
</item>
<item position="54">
 Кыйамат Күнү жүздөрү менен Тозокко ташталып: «Тозоктун даамын таткыла!» – (деп айтылат).
</item>
<item position="54">
 Чындыгында биз баарын өлчөм менен жараттык.
</item>
<item position="54">
 Биздин буйругубуз бир көз ирмемдик сыйактуу.
</item>
<item position="54">
 Чындыгында, силерге окшогондорду жок кылдык. Андан үлгү алуучу барбы?
</item>
<item position="54">
 Алар жасаган ар нерсе китепте (бар).
</item>
<item position="54">
 Ар бир чоң жана майда иштер (жазылган).
</item>
<item position="54">
 Чындыгында такыбалар Бейиштерде жана өзөн жакаларында,
</item>
<item position="54">
 Кудуреттүү Падышанын алдындагы чыныгы орундарда (болушат).
</item>
<item position="54">
 Мээримдүү (Аллах)
</item>
<item position="54">
 Куранды үйрөткөн.
</item>
<item position="54">
 Инсанды жараткан.
</item>
<item position="54">
 Ага сүйлөөнү үйрөткөн.
</item>
<item position="54">
 Күн жана ай эсеп менен (айланат).
</item>
<item position="54">
 Жылдыз да, дарактар да сежде кылышат.
</item>
<item position="54">
 Асманды көтөрүп, таразасын орнотуп койгон,
</item>
<item position="54">
 Өлчөмдөгү чектен чыкпооңор үчүн.
</item>
<item position="54">
 Өлчөөнү адилеттүүлүк менен кылгыла жана таразадан кемитпегиле!
</item>
<item position="54">
 Жерди жандуулар үчүн төшөгөн.
</item>
<item position="54">
 Анда жемиштер жана бутак-шактуу курмалар (бар).
</item>
<item position="54">
 (Анда) кабыктуу урук жана жыпар жыттуу өсүмдүктөр (өсөт).
</item>
<item position="54">
 Эгеңердин жакшылыктарынын кайсынысын жалганга чыгара аласыңар?!
</item>
<item position="54">
 Инсанды чоподой бышырылган кургак ылайдан жаратты.
</item>
<item position="54">
 Жиндерди түтүнсүз жалындан жаратты.
</item>
<item position="54">
 Эгеңердин жакшылыктарынын кайсынысын жалганга чыгара аласыңар?!
</item>
<item position="54">
 Эки Чыгыш жана эки Батыш Эгеси.
</item>
<item position="54">
 Эгеңердин жакшылыктарынын кайсынысын жалганга чыгара аласыңар?!
</item>
<item position="54">
 Эки деңизди кошуп агызды.
</item>
<item position="54">
 Экөөсүнүн ортосунда тосмо бар. Бири-бирине кошулбайт.
</item>
<item position="54">
 Эгеңердин жакшылыктарынын кайсынысын жалганга чыгара аласыңар?!
</item>
<item position="54">
 Ал экөөсүнөн бермет менен маржан чыгат.
</item>
<item position="54">
 Эгеңердин жакшылыктарынын кайсынысын жалганга чыгара аласыңар?!
</item>
<item position="54">
 Тоолордой болуп деңизде сүзүп жүргөн кемелер да Аныкы (бийлигинде).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Анын үстүндөгүнүн баары жок болот.
</item>
<item position="55">
 Бир гана Берешендиктин жана Улуулуктун Ээси болгон Эгеңдин Өзү гана калат.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Асмандардагы жана жердегилердин баарысы Андан тилешет. Ал күн сайын иретке келтирүүдө.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Эй, эки тайпа! Биз силерге көңүл бөлөбүз.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Эй, жиндердин жана адамдардын тайпалары! Асмандар менен жердин чектеринен чыгууга чамаңар жетсе, чыккыла, бирок Менин кудуретимсиз чыга албайсыңар!
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Силерге түтүнсүз жалынды жана жалынсыз түтүндү жиберебиз. Силер өзүңөргө-өзүңөр жардам да бере албайсыңар.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Асман жарылып, түтүн сыяктуу кыпкызыл болгондо,
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Ал Күнү адамдар жана жиндер өз күнөөлөрү тууралуу суракка алынбайт.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Күнөөкөрлөр белгилеринен таанылып, маңдай чачтары жана буттарынан алынат.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Бул – күнөөкөрлөр жалганга чыгарган Тозок.
</item>
<item position="55">
 Алар От менен кайнак суунун ортосунда айланып жүрүшөт.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Кимде-ким Эгесинин алдында туруудан корксо ага – эки бакча.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Экөө тең бак-шактуу жемиштүү.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Экөөндө экиден аккан булак.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Экөөндө ар бир мөмө-жемиштен жуп-жубу менен (болот).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Алар ичи жибек жаздыктарда жөлөнгөн абалда (олтурушат). Эки бакчанын тең жемиштери ийилип жакын (жайгашкан).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Ал жерде жиндер да, адамдар да мурда тийбеген, көздөрү чоочундарды карабаган кыздар (бар).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Алар жакут менен маржан сыяктуу.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Жакшылыктын сыйлыгы – жакшылык менен гана (болот!).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Ал эки бактан башка дагы эки бак (бар).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Экөө тең жап-жашыл!
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Ал экөөндө тең атырылып чыгып туруучу эки булак (бар).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Анда мөмө-жемиштер, курмалар жана анарлар (бар).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Экөөндө тең жакшы мүнөздүү, танынакай кыздар (бар).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Чатырларда жашырылган кара көз үр кыздар (бар).
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Аларга жиндер да, адамдар да, мурда тийген эмес.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Жашыл жаздыктардын жана кооз килемдердин үстүндө жазданып олтурушат.
</item>
<item position="55">
 Эгеңердин жакшылыктарынын кайсынысын жалганга чыгара аласыңар?!
</item>
<item position="55">
 Улуулук жана Берешенди Ээси болгон Эгеңдин ысмы Улуу!».
</item>
<item position="55">
 Болуучу болгон кезде,…
</item>
<item position="55">
 Анын болуусун эч бир жалганга чыгаруучу жок.
</item>
<item position="55">
 Ал ылдыйлатат жана жогорулатат.
</item>
<item position="55">
 Жер катуу силкинген кезде...
</item>
<item position="55">
 Тоолор да талкаланып,
</item>
<item position="55">
 Учкан тозоң болгон кезде...
</item>
<item position="55">
 Ошондо силер үч топко бөлүнөсүңөр.
</item>
<item position="55">
 Оң кол ээлери... «Оң кол ээлери» болуу кандай жакшы?
</item>
<item position="55">
 Сол кол ээлери... «Сол кол ээлери» болуу кандай жаман?
</item>
<item position="55">
 Озгондор – Озуучулар.
</item>
<item position="55">
 Алар –жакын болгондор.
</item>
<item position="55">
 Сыйлуу бакчаларда
</item>
<item position="55">
 Оболкулардан көбүрөөк.
</item>
<item position="55">
 Кийинкилерден азыраак.
</item>
<item position="55">
 (Алар) жасалгаланган мамыктардын
</item>
<item position="55">
 үстүндө жөлөнгөн абалда бетме бет олтурушат.
</item>
<item position="55">
 Түбөлүк жаш уландар аларды айланышат,
</item>
<item position="55">
 агып турган булактан (толтурулган) чөйчөк, кумура жана чыны менен.
</item>
<item position="55">
 Ал мас да кылбайт, баш да оорутпайт.
</item>
<item position="55">
 Каалашкан жемиши (болот),
</item>
<item position="55">
 Табити тарткан куштардын этин.
</item>
<item position="55">
 Ботокөз үр кыздар (бар),
</item>
<item position="55">
 сакталган бермет сыйактуу.
</item>
<item position="55">
 Жасашкан иштеринин сыйлыгы үчүн.
</item>
<item position="55">
 Алар ал жерде бузуку, күнөө (болуучу) сөз угушпайт.
</item>
<item position="55">
 Бирок «Тынчтык!», «Тынчтык!» – деген сөздү гана (угушат).
</item>
<item position="55">
 Оң кол ээлери. «Оң кол ээлери» болуу кандай жакшы?
</item>
<item position="55">
 Тикенсиз дарактардын арасында.
</item>
<item position="55">
 жемиштери үстү-үстүнө үйүлгөн банан дарагы.
</item>
<item position="55">
 (Алар) кенен жайылган көлөкө астында,
</item>
<item position="55">
 Дайыма агып турган суусу (бар),
</item>
<item position="55">
  мол жемиштер...
</item>
<item position="55">
 (Алар) түгөнгүс жана тыйуу салынбаган…
</item>
<item position="55">
 Өйдө көтөрүлгөн төшөктөрдө (олтурушат).
</item>
<item position="55">
 Биз аларды жаңыдан жараттык.
</item>
<item position="55">
 Биз аларды кыз абалында калтырдык
</item>
<item position="55">
 күйөөсүн чындап сүйгөн жана жаш курактары бирдей…
</item>
<item position="55">
 оң тарап ээлери үчүн.
</item>
<item position="55">
 Оболкулардан бир топ,
</item>
<item position="55">
 Кийинкилерден да бир топ.
</item>
<item position="55">
 Сол кол ээлери... «Сол кол ээлери» болуу кандай жаман?
</item>
<item position="55">
 (Алар) Тозоктун ысык шамалында, кайнак суунун ичинде (калышат),
</item>
<item position="56">
 Карарган түтүн көлөкөдө (олтурушат),
</item>
<item position="56">
 салкын да эмес, жагымдуу да эмес.
</item>
<item position="56">
 Акыйкатта алар мындан мурда ырахатта болушкан эле.
</item>
<item position="56">
 Көктүк кылып, чоң күнөөгө батышкан.
</item>
<item position="56">
 Алар: «Эгер биз өлүп, топуракка жана сөөккө айланган соң, кайра тирилебизби?» – деп айтышкан.
</item>
<item position="56">
 Мурдагы аталарыбыз дагыбы?» (–дешкен).
</item>
<item position="56">
 Айткын: «Чындыгында, мурункулар да, кийинкилер да
</item>
<item position="56">
 маалым болгон Күндө белгилүү орунга сөзсүз чогулушат.
</item>
<item position="56">
 Анан албетте силер: «Эй, адашкан жалганчылар,
</item>
<item position="56">
 сөзсүз, Заккум аттуу дарактан жейсиңер.
</item>
<item position="56">
 Аны менен курсагыңарды толтурасыңар.
</item>
<item position="56">
 Анын үстүнөн кайнак суу ичесиңер.
</item>
<item position="56">
 Абдан суусаган төөлөрдөй ичесиңер.
</item>
<item position="56">
 Бул – Кыйамат Күнүндөгү алардын орду.
</item>
<item position="56">
 Биз силерди жараттык: Эмне үчүн (Акыйкатты) мойунуңарга албайсыңар?
</item>
<item position="56">
 Силер өзүңөрдөн куйганыңарды эле карабайсыңарбы?!
</item>
<item position="56">
 Аны силер жаратасыңарбы, же Жаратуучу Бизбизби?!
</item>
<item position="56">
 Биз силердин араңарга өлүмдү аныктап койдук, Бизден эч ким озо албайт!
</item>
<item position="56">
 Силерди окшошторуңар менен алмаштырып, силер билбегенди жарата алабыз!
</item>
<item position="56">
 Чындыгында оболку жаратууну билесиңер. Эскертүү албайсыңарбы?
</item>
<item position="56">
 Эмнени эгип атканыңарды – көрүп атасыңарбы?
</item>
<item position="56">
 Аны силер өстүрөсүңөрбү, же Өстүрүүчү Бизби?
</item>
<item position="56">
 Эгер Биз кааласак ал өсүмдүктөрдү кууратып коймокпуз. Күндүз туруп алып, таңданмаксыңар.
</item>
<item position="56">
 «Чындыгында биз зыйанга учурадык!»
</item>
<item position="56">
 Балким, куру калдык.
</item>
<item position="56">
 Ичип жаткан сууңарды көрдүңөрбү?
</item>
<item position="56">
 Булуттан аны силер түшүрдүңөрбү, же Түшүрүүчү Бизби?!
</item>
<item position="56">
 Эгер кааласак аны ачуу кылып коймокпуз. Эмне, шүгүр кылбайсыңарбы?
</item>
<item position="56">
 Күйгүзгөн отуңарды көрбөйсүңөрбү?
</item>
<item position="57">
 Анын дарагын силер жараттыңарбы, же Жаратуучу Бизби?!
</item>
<item position="57">
 Аны Биз эскертүү жана Жолоочуга пайдалуу кылдык.
</item>
<item position="57">
 Улуу Эгеңдин ысмын аруула!
</item>
<item position="57">
 Жылдыздардын ордуларына ант!
</item>
<item position="57">
 Эгер билсеңер, бул, чындыгында – Улуу ант!
</item>
<item position="57">
 Албетте, бул – Ыйык Куран.
</item>
<item position="57">
 (Ал) – Китепте сакталган.
</item>
<item position="57">
 Аны тазалар гана кармайт.
</item>
<item position="57">
 (Ал) Ааламдардын Эгесинен түшкөн.
</item>
<item position="57">
 Силер ушул Сөздү кордоп, жалганга чыгарасыңарбы?!
</item>
<item position="57">
 Ырыскыңар үчүн шүгүр кылуунун ордуна, аны чанып жатасыңарбы?
</item>
<item position="57">
 Жан алкымга жеткенде,
</item>
<item position="57">
 ал учурда силер карап турасыңар.
</item>
<item position="57">
 Биз силерге караганда ага жакыныраакпыз. Бирок силер көрбөйсүңөр.
</item>
<item position="57">
 Эгер жазаланбай турган болсоңор,
</item>
<item position="57">
 айтканыңар чын болсо, аны кайтарып бергилечи!
</item>
<item position="57">
 Эгер ал жакындардан болсо,
</item>
<item position="57">
 ага – ырахаттуу жыргал, жакшы даам жана сыйлуу бакчалар (дайар).
</item>
<item position="57">
 Ал эми оң тарап ээлеринен болсо,
</item>
<item position="57">
 Оң тарап ээлерине: «Тынчтык!» (деп айтылат).
</item>
<item position="57">
 Ал эми, ал жалганга чыгаруучулардан, адашкандардан болсо,
</item>
<item position="57">
 Анын сыйы – кайнак суу,
</item>
<item position="58">
 (ал) Тозокко ташталат.
</item>
<item position="58">
 Албетте, бул – шексиз Чындык!
</item>
<item position="58">
 Улуу Эгеңдин ысмы менен аруула!
</item>
<item position="58">
 Асмандагылар менен жердегилер Аллахты аруулашат. Ал – Ызааттуу жана Даанышман.
</item>
<item position="58">
 Асмандар менен жердин ээлиги Аллахка гана таандык. (Ал) тирилтет жана өлтүрөт. Ал бардык нерсеге Кудуреттүү.
</item>
<item position="58">
 Ал – Оболку жана Акыркы. Ал – Сырткы жана Ички. Ал – баардык нерсени Билүүчү.
</item>
<item position="58">
 Ал – асмандар менен жерди алты күндө жаратты. Андан кийин Ал Аршка барабарланды. Жерге киргенди, андан чыкканды, асмандан түшкөндү, асманга көтөрүлгөндү (баарын) билет. Ал – кайда болсоңор да силер менен бирге. Аллах силердин жасап жаткан ишиңерди Көрүүчү.
</item>
<item position="58">
 Асмандар менен жердин ээлиги Ага таандык. Аллахка иштер кайтат.
</item>
<item position="58">
 Түндү күндүзгө аламаштырат, күндүздү түнгө айлантат. Ал – көкүрөктөрдө сакталгандарды Билүүчү.
</item>
<item position="58">
 Аллах менен Анын элчисине ишенгиле жана силерди ээ кылган нерселерден сарптагыла. Силерден ишенгендерге жана сарптагандарга чоң сыйлык (бар).
</item>
<item position="58">
 Силерге эмне болду: Аллахка ишенбейсиңер? Элчи болсо силерди Эгеңерге ыйман келтирүүңөргө үгүттөйт. Албетте силердин убадаңарды алып койгон.
</item>
<item position="58">
 Ал силерди караңгылыктан жарыкка чыгаруу үчүн Өз пендесине ачык айаттарды түшүрөт. Чындыгында Аллах силерге Мээримдүү жана Боорукер.
</item>
<item position="58">
 Силерге эмне болду. Аллах жолунда сарптабайсыңар? Асмандар менен жердин мураскорулугу Аллахка. Силердин араңардан жеңиштен мурда сарптаган, согушкандар улуу даражага ээ жана алар (жеңиштен) кийин сарптагандар жана согушкандар менен барабар эмес. Баарына Аллах жакшылыкты убада кылды, Аллах – жасаган амалыңардан Кабардар.
</item>
<item position="58">
 Ким Аллахка жакшы карыз берсе, ошого Аллах көбөйтөт да, ага улуу сыйлык (берет).
</item>
<item position="58">
 Ал Күнү ыймандуу эркек менен ыймандуу айалдардын нурлары колдорунун алды жактарынан жана оң тараптарынан чуркаганын көрөсүң. Астынан дарыйалар агып турган Бейиштер – силердин бүгүнкү сүйүнчүңөр. Силер анда түбөлүккө (каласыңар). Бул – чоң ийгилик!
</item>
<item position="58">
 Ал күнү эки жүздүү эркектер менен эки жүздүү айалдар ыйман келтиргендерге: «Бизге карагыла, нуруңардан пайдаланалы», – дешет. Аларга: «Артыңарга кайткыла, (ошол жактан) нуруңарды издегиле», – деп айтылат. Алардын ортосуна ички тарабы ырайымдуулук, сырткы тарабы азаптан болгон эшиги бар дубал тургузулат.
</item>
<item position="58">
 Тигилер: «Биз силер менен чогуу болчубуз го?»–дешет. Алар: «Ооба, бирок силер өзүңөрдү азапка салдыңар, кетенчиктедиңер, күмөн санадыңар, кыйалдарыңар – силерди алдап койду, Аллахтын буйругу келгенге чейин силерди (куру) үмүттөрүңөр алдады, Аллах тууралуу азгыруучу алдады.
</item>
<item position="58">
 Мына бүгүн силерден жана каапырлардан төлөм алынбайт. Силердин ордуңар – Тозок. Ал – силерге гана ылайык. (Бул) кандай жаман кайгылуу орун!
</item>
<item position="58">
 Ыйман келтиргендердин жүрөктөрү Аллахтын эскертмеси (үчүн) түшкөн акыйкатына жибий турган учур келбедиби! Силерден мурдагы китеп берилгендерге окшобогула. Убакыттын көп өтүүсү менен алардын жүрөктөрү катып калган жана алардын көбү бузукулар.
</item>
<item position="58">
 Билип койгула: Аллах жерди, ал өлгөндөн кийин (кайра) тирилтет. Силер акылыңарга келүүңөр үчүн Биз силерге айаттарыбызды байандадык.
</item>
<item position="58">
 Кайыр-садака берүүчү эркектер менен айалдарга, ошондой эле Аллахка жакшы карыз бергендерге, алардын сыйлыктары көбөйтүлүп берилет жана аларга улуу сыйлык (бар).
</item>
<item position="58">
 Аллах менен Анын элчисине ыйман келтиргендер, алар – чынчылдар жана шейиттер Эгесинин алдында, алардын сыйлыктары жана нурлары (бирге болот). Ал эми каапырлар менен Биздин айаттарды жалганга чыгаргандар, алар – Тозок ээлери.
</item>
<item position="58">
 Билгиле: Чындыгында (бул) дүйнө – ойун, азгырык, кооздук жана өз ара мактануу, ошондой эле мал-мүлктү, бала-чаканы көбөйтүү (гана). (Бул дүйнө) өсүмдүктөрү каапырларды таң калтырган жамгыр сыйактуу. Ал кези келгенде кургап, сапсары болгонун көрөсүң, андан кийин кайра топуракка айланат. Акыретте катуу азап (бузукулар үчүн), ал эми Аллахтын кечирими жана ыраазылыгы – (момундар үчүн). (Бул) дүйнө жашоосу – алдамчы ырахат.
</item>
<item position="58">
 Эгеңердин кечиримине жана асман менен жер мейкиндигиндей кеңдиктеги Бейиш үчүн атаандашкыла. (Ал) – Аллах менен Анын элчисине ыйман келтиргендерге дайардалган. Бул – Аллахтын каалаганына берүүчү ырайымы. Аллах – Улуу Ырайымдын Ээси!
</item>
<item position="59">
 Китепте алдын ала жазылып койулгандай жерге да, силердин жаныңарга да, кайгы Биз белгилеп койгондон мурда келбейт. Чындыгында бул – Аллахка жеңил.
</item>
<item position="59">
 Өткөндөргө кайгырбагыла жана келгендерге сүйүнбөгүлө! Аллах – бардык текебер, мактанчаактарды жакшы көрбөйт.
</item>
<item position="59">
 Өздөрү сараңдык кылышат жана башкаларды да сараңдыкка буйрушат. Ал эми кимде-ким баш тартса… Чындыгында Аллах Бай жана Макталуучу.
</item>
<item position="59">
 Акыйкатта, элчилерибизди ачык айандар менен жибердик. Адамдар адилеттиктен чыгып кетпеши үчүн алар менен кошо Китеп жана мыйзамды түшүрдүк. Ошондой эле Биз темирди түшүрдүк. Анда адамдар үчүн мыкты күч жана пайда бар. Аллах ким Ага жана Анын элчисине жардам бергендерди кайыптан билүү үчүн…(ушинтти). Чындыгында Аллах – Күчтүү жана Мартабалуу.
</item>
<item position="59">
 Акыйкатта, Нухту, Ибрахимди жөнөттүк жана анын урпактарына пайгамбарлык, Китеп бердик. Алардын айрымдары түз жолдо (жүрүштү). Ал эми алардын көпчүлүгү бузукулар.
</item>
<item position="59">
 Кийин алардын артынан элчилерди жибердик: Марийамдын уулу Исаны жиберип, ага Инжилди бердик. Анын (Исанын) артынан ээрчигендердин жүрөктөрүнө жумшактык, мээримдүүлүк салып койдук. Бирок дүйнөдөн безүүнү Биз жазбасак деле, Аллахтын ыраазылыгына жетүү үчүн алар өздөрү ойлоп табышты. Бирок аны да жакшылап аткарышкан жок. Ошондой эле Биз ыйман келтиргендерине сыйлык бердик. Бирок алардын көбү бузукулар.
</item>
<item position="59">
 Эй, ыймандуулар! Аллахдан корккула жана Анын элчисине ишенгиле! Ал мээримин силерге эки эселеп чачат жана жүрүшүңөр үчүн нур берет. Аллах – Кечиримдүү, Боорукер.
</item>
<item position="59">
 Китеп ээлери Аллахтын ырайымынан эч нерсеге татыктуу эмес экендигин билүүсү үчүн… Албетте, ырайымдуулук Аллахтын колунда, аны каалаганына берет. Аллах – Улуу Мээримдин Ээси!
</item>
<item position="59">
 Чынында, Аллах сени менен өзүнүн күйөөсү тууралуу сүйлөшүп жана Аллахка арызын айтып жаткан айалдын сөзүн укту. Ошентип, Аллах силердин сүйлөшүп жатканыңарды уккан эле. Албетте, Аллах – Угуучу, Көрүүчү.
</item>
<item position="59">
 Силердин араңардагы өз айалдарын (энелерине) окшоткондордун (айалдары алардын) энелери эмес. Алардын энелери өздөрүн (эркектерди) төрөгөндөр гана. Акыйкатта алар тыйылган жана жалган сөздү айтып жатышат. Албетте, Аллах – (күнөөнү) Кечүүчү, Кечирүүчү.
</item>
<item position="59">
 Өзүнүн айалын окшоштургандар кийин айткан сөздөрүнөн кайтышса, айткан сөздөрү үчүн адегенде бир кулду азаттыкка чыгарып, андан соң гана өз түгөйүнө кошулууга акылуу. Аллах силердин эмне кылганыңардан кабардар.
</item>
<item position="59">
 Кимде-ким (бир) кулду азат кыла албаса, анда айалы менен кошулганга чейин эки ай бойу үзгүлтүксүз орозо тутууга тийиш! Ал эми ким муну да аткара албаса, анда алтымыш жардыны тойгузсун! Бул Аллах менен Анын элчисине ишенүүңөр үчүн; ушул Аллахтын чектери. Каапырлар үчүн зор азап бар.
</item>
<item position="59">
 Аллахка жана Анын Элчисине каршылашкандар акыйкатта өздөрүнөн мурдагылар ойрон кылынгандай эле, алар да ойрон кылынат. Анткени, Биз ачык-айкын айаттарыбызды жөнөтүп койгонбуз, а каапырлар үчүн оорутуучу азап бар!
</item>
<item position="60">
 Аллах алардын баарын кайрадан тирилткен күнү алардын жасаган нерселеринен өздөрүнө кабар берет, анткени Аллах алардын (жасаган иштерин) эсептеп койгон, алар (өздөрү) унутуп калышкан (болсо да). Аллах – бардык нерсенин үстүнөн күбө болуучу!
</item>
<item position="60">
 Ырас эле сен Аллахтын Асмандар менен Жердегилердин баарын билээрин билбейсиңби? үчөө шыбырашып сүйлөшүп жатса, Ал алардын төртүнчүсү; же бешөө (шыбырашып сүйлөшсө) алтынчысы ал – Аллах. (Шыбырашып сүйлөшкөндөр) мындан аз болобу, же көп болобу, алар каерде болушса да, Ал (Аллах) алар менен бирге. Андан кийин Ал аларга кылган нерселеринен Кыйамат күнү кабар берет. Акыйкатта, Аллах – бардык нерсени Билүүчү!
</item>
<item position="60">
 Ырас эле сен жашыруун сүйлөшүүгө тыйуу салынгандарды билбедиңби? Бирок, алар тыйуу салынганга кайрадан барышууда жана да алар бири-бирине күнөө, душмандык жана Пайгамбарга баш ийбөө жөнүндө сөздөрдү шыбырашып сүйлөшүүдө. А алар качан сага келишсе сага Аллах (өзү) дагы саламдашпаган сөз менен саламдашышат. А өздөрүнчө (ичтеринен): "Биз айткан сөздөр үчүн Аллах бизди эмне үчүн азаптабайт", – дешет. Аларга өздөрү бара турган тозок жетиштүү. Кандай жаман кайтуу.
</item>
<item position="60">
 Эй момундар! Силер жашыруун сүйлөшүп жатканыңар да күнөө, душмандык жана Пайгамбарга баш ийбөө жөнүндө шыбырашып сүйлөшпөгүлө. А жакшылык, такыбалык жөнүндө шыбырашып сүйлөшкүлө. Силер алдына чогулуп бара турган Аллахдан корккула!
</item>
<item position="60">
 Жашыруун сүйлөшүү ыймандууларды гана кайгыртуу үчүн купуйа сүйлөшүүлөр шайтандан (болот). Бирок ал Аллахтын уруксаты болмойунча эч зыйан келтире албайт. Андыктан ыймандуулар Аллахка бекем тобокел кылышсын!
</item>
<item position="60">
 Эй, ыймандуулар! Качан силерге: "Жыйналышта орун бергиле" – делинсе орун бергиле, Аллах силерге Бейиштен (орун) берет. А качан: "Тургула!" – деп айтылса, тургула! Аллах силерди араңардагы ыймандуулардын жана илим берилгендердин даражаларын көтөрөт. Аллах силердин эмне кылып жатканыңардан кабардар.
</item>
<item position="60">
 Эй, ыймандуулар! Силер пайгамбар менен жашыруун сүйлөшүүнү качан кааласаңар (анда) садака бергиле, бул силер үчүн жакшыраак, ары тазараак. Эгер таба албасаңар, анда Аллах Кечиримдүү, Мээримдүү.
</item>
<item position="60">
 Силер эмне, аны менен сүйлөшүүдөн мурун садака берүүдөн корктуңарбы? Эгер силер муну кылбасаңар жана Аллах силердин тообоңорду кабыл кылса (кечирсе), анда намаз окугула жана зекет бергиле, Аллах менен Анын элчисине баш ийгиле. Аллах силердин эмне кылып жатканыңардан кабардар.
</item>
<item position="60">
 Сен Аллахтын каарына кабылгандар менен достошкондорду билбейсиңби? Негизинен алар силерден да, тигилерден да эмес. Алар билип туруп да (калп) ант ичишет.
</item>
<item position="60">
 Аллах аларга катуу азапты дайардады. Акыйкатта алардын жасаган иштери кандай жаман.
</item>
<item position="60">
 Алар өздөрүнө жалган анттарын калкан кылып алышты жана анысы менен башкаларды да Аллахтын жолунан тосушту. Алар үчүн кордоочу азап бар.
</item>
<item position="60">
 Алардын байлыктары да, балдары да Аллахтын азабынын бир да нерсесинен куткара албайт. Алар тозоктун ээлери жана анда түбөлүккө калышат.
</item>
<item position="60">
 Аллах алардын баарын кайрадан тиргизген күнү силерге ант бергендей эле Ага да ант беришет. Алар албетте бул жардам кылат деп ойлошот. Байкагыла, чынында, алар анык жалганчылар!
</item>
<item position="60">
 Аларга шайтан башчы болуп алган жана Аллахты эстөөнү аларга унуттурган. Алар шайтандын тобу. Билгиле, аныгында алар шайтандын тарапкерлери, алар – зыйанга учуроочулар.
</item>
<item position="61">
 Аллах менен Анын элчисине каршы чыккандар – өтө кор болуучулар.
</item>
<item position="61">
 Аллах: "Мен жана пайгамбарларым жеңип чыгабыз", – деп жазып койгон. Акыйкатта, Аллах Күч-кубаттуу, Ызаттуу.
</item>
<item position="61">
 Сен Аллахка жана Кыйамат Күнүнө ишенген коомдун арасынан Аллах менен Анын элчисине каршы чыккандарды дос кылгандарын таппайсың. Эгер алар өздөрүнүн аталары, же балдары болушса да. Аллах мына ушулардын жүрөгүнө ыйманды жазып койгон, ары аларды Өзүнөн болгон нур менен кубаттады. Аллах аларды алдында дайралар агып турган Бейиш бактарына киргизет. Алар анда түбөлүккө калышат. Аллах алардан ыраазы. Алар Андан ыраазы. Мына ушулар Аллахтын тобу (жамааты). Акыйкатта, Аллахтын жактоочулары, алар ийгиликке жетүүчүлөр.
</item>
<item position="61">
 Аллахты асмандар менен жерде болгондордун баары даңктайт. Ал Ызааттуу , Даанышман.
</item>
<item position="61">
 Ал китеп ээлери болгон каапырларды алардын турак жайларынан биринчи жолку жыйында эле алып чыккандын дал Өзү (Аллах). Силер алар чыгып кетет экен деп ойлогон эмес элеңер, а алар болсо өздөрүн Аллахдан сепил-коргонубуз сактайт деп ойлошту. Аллах (Аллахтын азабы) болсо аларга күтпөгөн тараптан келди жана алардын жүрөгүнө коркунуч таштады. Алар өздөрүнүн жайларын өз колдору менен жана да момундардын колдору менен талкалап-бүлүнтүштү. Эй, акыл-эс жүгүрткөндөр! Мындан үлгү-сабак алгыла!
</item>
<item position="61">
 Эгерде Аллах аларга мекенди таштап кетүүнү жазбаганда, аларды бул дүйнөдө жазалаар эле. Алар үчүн акыретте оттун азабы (бар).
</item>
<item position="61">
 Мына ушул алардын Аллахка жана Анын Элчисине кылган каршылыктары үчүн, кимде-ким Аллахка каршы чыкса, акыйкатта Аллахтын азабы катаал.
</item>
<item position="61">
 Силер курма дарагын кесип салдыңар, же аны өз тамырында калтырдыңарбы, ал – бузукуларды мыскылдоо үчүн Аллахтын буйругу менен болгон (иштер).
</item>
<item position="62">
 Жана да Аллах алардан Өзүнүн элчисине олжо берди, ал олжого силер ат да, төө да минип барган жоксуңар. Бирок, Аллах кааласа Өз элчисин кимдин үстүнө (болсо да) үстөм кылып койот. Аллах бардык нерселерге кудуреттүү.
</item>
<item position="62">
 Аллах Өз элчисине айланадагы калаалардан берген нерселер: ал – Аллахка, Анын элчисине, пайгамбардын жакын туугандарына, жетимдерге, жарды-жакырларга жана жолоочуларга гана таандык; мунун себеби, силердин араңардагы байлардын гана колунда болуп калбашы үчүн. Пайгамбар силерге эмне алып келген болсо, аны алгыла; ал эмнеден тыйган болсо, андан тыйылгыла; Аллахдан корккула. Албетте, Аллах жазалоодо – катаал.
</item>
<item position="62">
 Жана да кедейлерге, жер которгондорго; алар Аллахтын ырайымын жана ыраазылыгын издешет, өз жерлеринен, малы-мүлкүнөн ажыраган жана алар Аллах менен Анын элчисине жардамдашышат. Мына ушулар чынчылдар.
</item>
<item position="62">
 Жер которгондор келгенге чейин орун дайардашып, ыйманын бекем кармап, көчүп келгендерди сүйүшөт. Аларга берилген нерселер үчүн жүрөктөрүндө бир да кызганыч табышпайт. Жана өздөрүнө караганда өзгөлөрдү жогору койушат, өздөрүндө жетишсиздик болуп турса да. Ким өз напсисин сараңдыктан сактаса, алар аныгында кутулуучулар.
</item>
<item position="62">
 Алардан кийин келгендер мындай дешет: "Эгебиз, бизди жана бизден мурун ыйманга келген туугандарыбызды кечир. Биздин жүрөгүбүзгө ыйман келтиргендерге кек салба. Эгебиз, Сен албетте Мээримдүү, Боорукерсиң".
</item>
<item position="62">
 Көрбөйсүңбү эки жүздүүлөрдү. Алар китеп ээлеринен болгон каапыр туугандарына: "Эгер силер куулуп чыгарылсаңар, анда биз да силер менен бирге чыгабыз жана силер үчүн эч кимдин буйругуна баш ийбейбиз. Эгер силерге каршы согуш болсо, анда биз силерге сөзсүз жардам беребиз", – дешти. Бирок, Аллах алардын анык жалганчы экендигине күбөлүк берет.
</item>
<item position="62">
 Эгер алар куулуп чыгарылса, анда тигилер алар менен бирге чыгышпайт. Эгер аларга согуш ачылса, алар тигилерге жардам беришпейт, а эгер жардам беришсе, анда артын көздөй качып жөнөшөт. Анан эч жардам берилбейт.
</item>
<item position="62">
 Алардын жүрөктөрүндө Аллахка караганда силерден коркуу көбүрөөк. Анткени, алар түшүнбөй турган коом.
</item>
<item position="62">
 Алар биргелешип алып силер менен согуша алышпайт. Согушса да курчалган коргондун ичинен же дубалдын артынан гана. Алардын ортосунда айыгышкан душмандык (бар). Сен алар ынтымакта экен деп ойлойсуң. А алардын жүрөктөрү ар башка. Себеби алар акыл калчабаган коом.
</item>
<item position="62">
 Өздөрүнөн бир аз мурдараак өтүп кеткен коом сыйактуу эле, алар кылган иштеринин азабын тартышты. Аларга катуу азап бар.
</item>
<item position="62">
 Шайтан сыйактуу. Себеби ал инсанга: "Каапыр бол!" - дейт. Каапыр болгон соң, ал: "Мен сенден алысмын. Мен ааламдардын Эгеси болгон Аллахдан коркомун" – дейт.
</item>
<item position="63">
 Бул иштин натыйжасы ал экөө тең түбөлүк тозокко кирип, түбөлүккө калышат. Адашкандардын жазасы мына ушундай.
</item>
<item position="63">
 Момундар! Аллахдан корккула! Жан ээси эртеңкиге эмне дайардаганын карасынчы?! Аллахдан корккула! Анткени Аллах силердин эмне кылып жатканыңардан кабардар.
</item>
<item position="63">
 Аллахты унуткандардан болбогула. Аллах алардын өздөрүн унуттуруп салган. Дал ошолор бузукулар.
</item>
<item position="63">
 Тозок ээлери менен Бейиш ээлери тең эмес. Бейиштин ээлери алар – ийгиликке жетүүчүлөр.
</item>
<item position="63">
 Эгерде Биз бул Куранды бир тоого түшүрсөк, анда сен ал тоонун баш ийген (абалда), Аллахдан коркконунан жарылып кеткенин көрөт элең. Буларды адамдарга мисал келтирип жатабыз. Мүмкүн алар ойлонушаар.
</item>
<item position="63">
 Ал – Аллах! Андан башка кудай жок. Ал жашыруунду да, ашкерени да Билүүчү. Ал Мээримдүү, Ырайымдуу!
</item>
<item position="63">
 Ал – Аллах! Андан башка эч кудай жок, (Ал) Падыша, Эң Ыйык, Тынчтык ээси, Амандык ыроолоочу, Көзөмөлдөөчү, үстөмдүк Кылуучу. Алар шерик кылган нерселерден Аллах аруу (таза)!
</item>
<item position="63">
 Ал Аллах, Жаратуучу, Түзүүчү, Келбет берүүчү. Ал көркөм аттарга ээ. Аны асмандар менен Жердегилердин баары аруулап, даңазалайт. Ал – Ызааттуу, Даанышман!
</item>
<item position="63">
 Эй, ыймандуулар! Менин душманымды да, өзүңөрдүн да душманыңарды дос кылып албагыла. Силер аларга сүйкүмдүүрөк мамиле жасап жатасыңар, а алар болсо силерге келген акыйкатка ишенбей жатышат. Алар пайгамбар менен силерди Эгеңер болгон Аллахка ишенип жатканыңар үчүн (мекениңерден) чыгарышууда. Силер Менин жолумда күрөшүү үчүн жана Менин ыраазылыгымды табуу үчүн чыкканыңарда, Менин душмандарымды жашыруун болсо да сүйбөгүлө. Мен силердин жашыруун кылганыңарды да, жарыйа кылганыңарды да жакшы билүүчүмүн. Силердин араңардан ким бул ишти жасаса, анда анын түз жолдон адашканы анык.
</item>
<item position="63">
 Эгер алар силерди жеңип алса, анда алар силерге душман болушат. Силерге жамандык менен, колдору менен тилдерин суна башташат. Алар силердин да каапыр болууңарды каалашат.
</item>
<item position="63">
 Силердин туугандарыңар да, балдарыңар да Кыйамат Күнүндө силерге жардам кыла алышпайт. Ал силердин араңарды ажыратып (бөлүп) койот. Аллах силердин эмне кылганыңарды көрүп турат.
</item>
<item position="63">
 Чындыгында Ибрахим пайгамбарда жана аны менен бирге болгондордо силер үчүн жакшы өрнөк бар. Алар элине: "Биз силерден жана Аллахты койуп (таштап) сыйынып жаткан нерсеңерден да алыспыз. Биз силерди тандык, Жалгыз Аллахка ишенгениңерге чейин түбөлүк душмандык, жек көрүү биз менен силердин ортоңордо анык сакталат", – дешти. Ибрахим атасына: "Мен сен үчүн (Аллахдан) кечирим сураймын, (бирок) Аллахдан (келчү) бир нерсени сен үчүн кайтарууга бийлигим жок", – дегени (үлгү эмеспи). "Биздин Эгебиз! Биз Сага гана тобокел кылабыз, Сага гана кайттык. Кулдук жана бир гана Сага кайтуубуз бар.
</item>
<item position="63">
 Биздин Эгебиз! Каапырлардын жолуна түшүп бизди адашуучу (азгырылуучу) кылбагын жана биздин күнөөлөрдү кечир; албетте Сен Улуу, Даанышмансың!
</item>
<item position="63">
 Аллахка жана Акырет күнүнө ишенгендер үчүн мында мыкты үлгү бар. Ал эми ким баш тартса, (анда) албетте Аллах абдан Бай жана Мактоого татыктуу!
</item>
<item position="63">
 Балким Аллах силердин ортоңор менен каршы болуп жаткандардын ортосунда достук орнотоор; Аллах Кудуреттүү, Аллах Кечиримдүү, Мээримдүү.
</item>
<item position="63">
 Аллах диниңер үчүн силер менен согушпагандарга жана мекениңерден кууп чыкпагандарга жакшылык кылууңарга жана аларга адилеттүү болууңарга тыйуу салбайт. Акыйкатта, Аллах адилеттүүлөрдү сүйөт.
</item>
<item position="63">
 Аллах силердин диниңер үчүн силер менен согушкандар жана силерди үй-жайыңардан кууп чыккандар жана да силерди кууп чыгууда бири-бирине жардам бергендер менен достошууңарды тыйат. Ким алар менен достошсо, анда алар Аллахтын алдында – адашкандардан (болот).
</item>
<item position="63">
 Эй, ыймандуулар! Силерге момун айалдар келген кезде аларды текшерип көргүлө! Алардын ишенич-ыйманын Аллах жакшы билет. Эгер силер алардын момун экенин билсеңер, каапырларды көздөй жөнөтпөгүлө. Анткени каапырлар үчүн алар адал болбойт. Каапыр да тигил айалдарга адал эмес. Бирок аларга бергиле. Тигилерге акыларын берип үйлөнсөңөр да күнөөсү жок. Каапыр айалдарды өзүңөрдө кармап отура бербегиле жана бергениңерди кайра өзүңөргө кайтарып берүүсүн талап кылгыла. Ошондой эле, алар да тигилерден кеткен айалдары үчүн бергендерин талап кылса болот. Бул Аллахтын силердин араңарда жүргүзө турган өкүмү. Аллах – Билүүчү, Даанышман.
</item>
<item position="64">
 Эгер силердин айалдарыңардан кимдир бирөөсү каапырларга өтүп кетсе, а силер алардан өч алсаңар, анда айалдары таштап кеткендерге, алар ошол айалдарына канча төлөшкөн болсо, ошончолукту бергиле. Өзүңөр ыйман келтирген Аллахдан корккула!
</item>
<item position="64">
 Эй, пайгамбар! Эгерде сага момун айалдар келишип, Аллахка бөлөк бирөөнү шерик кылбоого, уурулук кылбоого, айагы суйук – бузукулук кылбоого, өз балдарын өлтүрбөөгө, өз колу-буттарыбыз алдында болду деп жалган жалааны айтышпоого жана жакшылык иштерде сага каршы болбоого убада-ант беришсе, анда алардын антын кабыл ал! Алар үчүн Аллахдан кечирим сура. Албетте, Аллах Кечиримдүү, Боорукер.
</item>
<item position="64">
 Эй момундар! Аллахтын каарына калган элдер менен дос болбогула! Каапырлар мүрзөлөрдөгү өлүктөрдөн үмүт үзгөн сымал, алар да Акыреттен үмүттөрүн чындап үзүшкөн.
</item>
<item position="64">
 Аллахты асмандардагылар менен жердегилердин баары Аруулады. Ал – Ызааттуу, Даанышман.
</item>
<item position="64">
 Эй, момундар! Силер эмнеге өзүңөр кылбаган нерсени айтасыңар?
</item>
<item position="64">
 Аллахтын алдында, өзүңөр кылбаган нерсени айтканыңар өтө жек көрөрлүк!
</item>
<item position="64">
 Акыйкатта, Аллах Анын жолунда, бекем дубал өңдүү катар, тыгыз туруп салгылашкандарды жакшы көрөт.
</item>
<item position="64">
 Муса өз элине мындай деди: "Эй коомум! Силер эмне себептен мени Аллах жиберген элчи экенимди билип туруп мага зыйан берип, ыза кыласыңар?" Алар четтеген кезде Аллах алардын жүрөгүн туура жолдон адаштырды. Аллах адашкан бузукуларды туура жолго салбайт.
</item>
<item position="64">
 Марйам уулу Иса: "Эй Исраил уулдары! Мен силерге мага чейин жөнөтүлгөн, Тооратта айтылгандардын чындыктыгын тастыктоо жана менден кийин келе турган Ахмад аттуу элчи тууралуу сүйүнүчтүү кабарды угузууга жиберилген Аллахтын элчисимин" – деди. Качан ал айкын далилдер менен келген кезде, алар: "Бул – анык сыйкыр", – дешти.
</item>
<item position="64">
 Аны исламга чакырып жатканда жалганга чыгаргандан да өткөн кандай адашкан неме болсун?! Аллах адашкан коомду туура жолго салбайт.
</item>
<item position="64">
 Алар Аллахтын Нурун өздөрүнүн оозу менен үйлөп өчүрүп койууну каалашат, бирок Аллах каапырлар жаман көрүшсө да өз нурун толуктай берет.
</item>
<item position="64">
 Ал (Аллах), мушриктер жек көрсө да, бардык диндерден жогору кылуу үчүн чыныгы дин, туура жол менен элчисин жиберген.
</item>
<item position="65">
 Эй, ыймандуулар! Силерге өзүңөрдү катуу азаптан куткара турган соодалашууну көргөзөйүнбү?
</item>
<item position="65">
 (Бул) Аллахка, Анын элчисине ишенесиңер, Аллах жолунда байлыгыңар жана өз жаныңар менен күрөшкө чыгасыңар. Эгер билсеңер мына ушул өзүңөр үчүн эң жакшы.
</item>
<item position="65">
 Ал (Аллах) силердин күнөөңөрдү кечирет жана силерди алдынан дарыйалар агып турган Бейиш бактарына жана Бейиштеги түбөлүктүү көркөм (кооз, таза) орундарга киргизет. Бул өзү улуу жеңиш (ийгилик).
</item>
<item position="65">
 (Эй, ыймандуулар!) Силер сүйгөн дагы бир нерсе: Аллахдан келген жардам жана жакында болуучу жеңиш (бар). Сен аны момундарга сүйүнчүлөгүн.
</item>
<item position="65">
 Эй момундар! Аллахтын динине жардамчы болгула. Марйам уулу Иса өз сахабаларына (шакирттерине) айткандай: "Аллахтын ишинде мага ким жардамчы болот?" Шакирттери: "Аллахка биз жардамчы болобуз", – дешти. Ошондо Исраил уулдарынын бир тобу ишеништи да, экинчи бир тобу танышты. Ошондо Биз ишенген ыймандууларды кубаттуу кылдык, анан алар душмандарынын үстүнөн жеңишке жетишти.
</item>
<item position="65">
 Асмандар менен Жердегилердин баары Падыша, Аруу, Кудуреттүү, Даанышмандык ээси болгон Аллахты аруулашат.
</item>
<item position="65">
 Ал (Аллах) караегы элге, алардын өздөрүнүн эле ичинен Пайгамбар жиберди, ал тигилерге Анын айаттарын окуп берет, аларды тазалайт, окууга жана акылман даекка үйрөтөт: алар бир аз эле мурда анык адашкан, караегы (эл) болушса деле,
</item>
<item position="65">
 Жана алардын арасындагы тигилерге алиге чейин кошула элек башкаларга дагы. Ал – Кудуреттүү, Даанышман.
</item>
<item position="65">
 Ал Аллахтын ырайым-мээримдүүлүгү. Ал аны каалаганына (пендесине) берет. Анткени Ал – Улуу Ырайым ээси.
</item>
<item position="65">
 Тоорат берилип, анан ага амал кылбай койгондордун мисалы – китептерди көтөрүп жүргөн эшектер сыйактуу. Аллахтын айаттарын жалган дегендер кандай жаман коом. Аллах адашкан элди туура жолго салбайт.
</item>
<item position="65">
 (Мухаммед!): "Эй, иудейлер! Эгер силер өзүеөрдү башка элдердин арасынан биз гана Аллахка жакынбыз деп билсееер анда (өзүеөргө) өлүмдү каалагыла! Эгер силер чын болсоеор", – деп айт.
</item>
<item position="65">
 Алар өз колдору менен кылган иштеринин себебинен эч убакта (өлүмдү) тилей алышпайт. Аллах – адашкандарды Билүүчү.
</item>
<item position="66">
 "Силер к+утулуу үчүн качып жаткан өлүм силерге жолугат. Андан сое силер жашыруундарды да жана ачыктарды да Билүүчүгө кайра кайтарыласыеар, ошондо Ал кылыгыеарды өзүеөргө кабарлайт. قُلْ إِنَّ الْمَوْتَ الَّذِي تَفِرُّونَ مِنْهُ فَإِنَّهُ مُلَاقِيكُمْ ثُمَّ تُرَدُّونَ إِلَى عَالِمِ الْغَيْبِ وَالشَّهَادَةِ فَيُنَبِّئُكُم بِمَا كُنتُمْ تَعْمَلُونَ
</item>
<item position="66">
 62 9 062009 165696 0:00:20 О те, которые уверовали! Когда призывают на намаз в пятничный день, то устремляйтесь к поминанию Аллаха и оставьте торговлю. Так будет лучше для вас, если бы вы только знали.&nbsp; Эй, ыймандуулар! Жума күнү жума намазга азан айтылса, Аллахты эскерүүгө шашылгыла. Бардык соода-сатык ишиеерди токтоткула! Эгер билген болсоеор бул силер үчүн эе жакшы! يَا أَيُّهَا الَّذِينَ آمَنُوا إِذَا نُودِي لِلصَّلَاةِ مِن يَوْمِ الْجُمُعَةِ فَاسْعَوْا إِلَى ذِكْرِ اللَّهِ وَذَرُوا الْبَيْعَ ذَلِكُمْ خَيْرٌ لَّكُمْ إِن كُنتُمْ تَعْلَمُونَ
</item>
<item position="66">
 62 10 062010 138240 0:00:17 Когда же намаз завершится, то разойдитесь по земле, ищите милость Аллаха и часто поминайте Его, – быть может, вы преуспеете.&nbsp; Качан намаз айактаса жер бетине таралгыла жана Аллахтын ырайымын издегиле. Анан да Аллахты көбүрөөк эстегиле; мүмкүн ийгиликке жетесиеер. فَإِذَا قُضِيَتِ الصَّلَاةُ فَانتَشِرُوا فِي الْأَرْضِ وَابْتَغُوا مِن فَضْلِ اللَّهِ وَاذْكُرُوا اللَّهَ كَثِيرًا لَّعَلَّكُمْ تُفْلِحُونَ
</item>
<item position="66">
 62 11 062011 183168 0:00:22 Когда же они увидели торговлю или забаву, они разошлись, бросившись к ней, и оставили тебя стоять во время пятничной проповеди. Скажи: «То, что у Аллаха, лучше забавы и торговли, и Аллах – Наилучший из дарующих удел». Ал эми алар соода-сатыкты, же (көеүл ачуучу) ойун-зоокту көрөр замат сенин үгүт-насаатыеды таштап, баары ал тарапка жөнөшөт. (Аларга): Аллахтын алдындагылар ойун-зоок жана соодадан көрө жакшы, Аллах ырыскы берүүчүлөрдүн эе жакшысы"", – деп айт."
</item>
<item position="66">
 Эгер сага эки жүздүүлөр келип: "Сен Аллахтын элчиси экениңе ишенебиз", – дешсе, сенин Анын элчиси экениңди Аллах билет жана Аллах акыйкатта эки жүздүүлөр жалганчы экендигине күбөлүк берет.
</item>
<item position="66">
 Алар өздөрүнүн убада-анттарын калкан (өңдүү) кылып алышкан жана (адамдарды) Аллахтын жолунан тосушту. Акыйкатта алардын кылган иштери өтө жаман!
</item>
<item position="66">
 Анткени алар (адегенде) ыйман келтиришкен, андан соң кайра каапыр болушту. Бул себептүү жүрөктөрүнө мөөр басылды, (андыктан) алар түшүнө алышпайт.
</item>
<item position="66">
 Сен аларды көргөн кезиңде алардын (сырткы) келбети таңдандырат. Ал эми алар сүйлөсө кунт койуп угасың, (бирок) – алар кудум жөлөп койулган устун сыйактуу; ар бир катуу үндү өздөрүнө душмандык жасагандай эсептешет. Алар – сенин душмандарың, андыктан алардан кооптонуп – сак болгун. Аларга Аллахтын каргышы болсун! Алар кантип артка кетенчиктейт.
</item>
<item position="66">
 Аларга: "Келгиле! Аллахтын Элчиси силер үчүн кечирим сурасын", – деп айтылганда, алар баштарын чайкашат жана жүз үйрүшүп, текеберленгендерин көрөсүң.
</item>
<item position="66">
 Сен алардын күнөөсү үчүн кечирим сурайсыңбы, же кечирим сурабайсыңбы баары бир, Аллах аларды такыр кечирбейт. Анткени, Аллах бузуку коомду туура жолго баштабайт.
</item>
<item position="66">
 Алар, мына минтип айтышат: "Аллахтын элчисинин жанындагыларга жардам-кайыр бербегиле, ошентсеңер алар тарап кетишсин." Негизинен Асмандар менен жердин казыналары бир гана Аллахтын колунда, бирок эки жүздүүлөр муну түшүнүшпөйт.
</item>
<item position="66">
 Алар: "Эгер биз шаарга кайра кайтып барсак, анда алдуу-күчтүүлөр алсыздарды ал жерден айдап чыгат", – деп айтышат. Негизи, ызат-урмат Аллахка, Анын пайгамбары жана момундарга гана. Бирок, эки жүздүүлөр аны билишпейт.
</item>
<item position="66">
 Эй, ыйман келтиргендер! Силердин мал-мүлкүңөр жана балдарыңар Аллахты эскерүүдөн силерди алаксытып койбосун. (Ал эми) ким ошондой кылса, ал зыйанга учурайт.
</item>
<item position="66">
 Биз силерге берген ырыскылардан силердин бириңерге өлүм келгенге чейин сарптап калгыла! Ошондо ал: "Эгем, эгер менин өмүрүмдү бир аз узартсаң мен кайрымдуулук иштерди көп кылып, жакшылардан болор элем", – дейт.
</item>
<item position="66">
 Бирок, Аллах тирүү жанга өлүм маалы жеткен кезде эч качан аны кечиктирбейт. Аллах силердин эмне кылганыңардын баарысын билип турат.
</item>
<item position="66">
 Асмандардагы менен жердегилердин баары Аллахты аруулашат. Падышалык да, мактоо да Ага таандык! Ал – бардык нерсеге кудурети жетүүчү.
</item>
<item position="66">
 Ал силерди жаратты; силердин араңарда каапырлар да, момундар да бар жана Аллах силердин эмне кылганыңарды көрүп туруучу.
</item>
<item position="66">
 Ал Асмандар менен Жерди накталап жаратты жана да силердин келбетиңерди жаратты. Кайтып барар жериңер да Ал гана.
</item>
<item position="66">
 Ал Асмандар менен жердеги нерселерди билет жана да силердин жарыйа кылганыңарды да, жашыруун кылганыңарды да. Аллах – жүрөктөгүлөрдү Билүүчү.
</item>
<item position="66">
 Силерге мурунку каапырлардын кабары келген жокпу?! Алар жасаган иштеринин жазасын тартышкан. Алар үчүн оорутуучу азап бар.
</item>
<item position="66">
 Мунун себеби: аларга пайгамбарлар ачык-айкын далилдер менен келгенде алар: "Бизге туура жолду адамзат көргөзмөкчүбү?!" – деп, каапыр бойдон кала беришти жана жүз үйрө терс бурулушту. Аллах эч муктаж эмес. Аллах – Бай, ары мактоого татыктуу.
</item>
<item position="66">
 Каапырлар өлгөндөн кийин кайра тирилүү жок деп талашкан. Аларга айт: "Андай эмес. Эгем менен ант ичем: Силер кайрадан тирилесиңер. Андан соң силерге эмне кылганыңар тууралуу кабар берилет жана да бул иш Аллах үчүн өтө жеңил."
</item>
<item position="66">
 Аллахка, Анын элчисине жана да Биз түшүргөн Нурга ишенгиле! Аллах силердин эмне кылып жатканыңардан кабардар.
</item>
<item position="66">
 Силердин баарыңарды Зор Жыйналыш Күнү үчүн чогултат, ал өз ара тартышуу жана алдануу күнү болот. Ким Аллахка ишенсе жана жакшылык иштер кылса, (Аллах) анын күнөөлөрүн кечирет жана аларды астынан дарыйалар агып турган Бейиш бактарына киргизет. Алар анда түбөлүккө калышат. Бул өзү зор ийгилик.
</item>
<item position="66">
 Ишенбестен каапыр болуп Биздин айаттарыбызды жалган дегендер Алар тозок ээлери жана анда түбөлүккө калышат. (Ал) кандай жаман кайтуучу жер.
</item>
<item position="66">
 Аллахтын уруксатысыз эч кандай кырсык-кайгы жетпейт. Ким Аллахка ишенсе, анын жүрөгүн тууралыкка багыттап коет. Аллах бардык нерселерди Билүүчү.
</item>
<item position="66">
 Аллахка мойун сунгула жана Анын элчисине баш ийгиле! А эгер мойун толгоп, баш тартсаңар. Элчинин милдети тек гана силерге так жеткирип койуу эле.
</item>
<item position="66">
 Аллах (өзү жалгыз). Андан башка эч кудай жок. Момундар Аллахка гана тобокел кылышсын!
</item>
<item position="66">
 Эй момундар! Силердин айалдарыңар менен балдарыңардын арасында өзүңөргө душман болуп чыгуучулар бар, алардан этийат болгула! Бирок жумшактык кылып, байкамаксан болуп, аларды кечирсеңер, акыйкатта Аллах да Кечиримдүү, Боорукер.
</item>
<item position="66">
 Силердин балдарыңар жана мал-дүнүйөңөр, ал – азгырык-сыноо эле, Аллахтын кашында улуу сыйлыктар бар.
</item>
<item position="67">
 Алыңар келишинче Аллахдан корккула, кулак салгыла, мойун сунгула жана кайрымдуулук кылгыла! Ким өз жанын сараңдыктан куткарса, алардын ийгиликке жеткени.
</item>
<item position="67">
 Эгер силер Аллахка көбүрөөк - жакшы карыз берсеңер, Ал силерге көбөйтүп берет жана күнөөңөрдү кечирет. Аллах шүгүр Ээси жана абдан жумшак.
</item>
<item position="67">
 Ал жашыруундар менен ачык-айкындарды да билип турат, (Ал) Ызаттуу, Даанышман!
</item>
<item position="67">
 Эй пайгамбар! Силер айалдарыңарды талак кылсаңар алардын белгилүү мөөнөтүндө талак кылгыла жана убакытты так эсептегиле, Эгеңер Аллахдан корккула. Аларды өз үйлөрүнөн кууп чыгарбагыла. Алар ачык-айкын бузуктук жасамайынча үйлөрүнөн чыгышпасын. Аллахтын чектери (мына ушул). Кимде-ким Аллахтын чектеринен чыкса, албетте ал өз жанына зулум кылганы. Мүмкүн Аллах тигинден соң бир иш пайда кылаар. (Аны) сен билбейсиң.
</item>
<item position="67">
 Белгиленген мөөнөтү айактаган кезде аларды (айалды) жакшы абалда артка кайтарып алгыла, же жакшы абалда ажырашкыла. Жана да араңардан эки адилеттүүнү күбө кылгыла, (ал) күбөнү Аллах үчүн өтөгүлө! Мындан Аллахка жана Кыйамат Күнүнө ишенгендер үлгү алат. Ким Аллахдан корксо, ага чыгып кетүү мүмкүнчүлүгүн түзүп берет.
</item>
<item position="67">
 Жана да ага эч күтпөгөн тараптан ырыскы тартуулайт. А кимде-ким Аллахка тобокел кылса, Ал өзү ага жетиштүү. Анткени Аллах Өз ишин Жеткирүүчү. Ар бир нерсеге ченем койгон.
</item>
<item position="67">
 Этек кирден үмүт үзгөн (айызы карылык себептен токтогон) айалдарыңардан шектенсеңер, анда ("идда" – күтүү) мөөнөтү үч ай. Ал эми этек кир көрбөгөндөрдүн мөөнөтү да ушундай эле. А кош бойлуу айалдардын мөөнөтү болсо, жүктөрүн койгонго чейин. Ким Аллахдан корксо, Ал анын иштерин жеңил кылып койот.
</item>
<item position="67">
 Аллахтын силерге түшүргөн буйруктары мына ушундай. Кимде-ким Аллахдан корксо, Ал анын күнөөлөрүн кечет жана сыйлыктарын чоң кылат.
</item>
<item position="67">
 Аларды өзүңөр жашаган үйдө колуңардан келишинче жашаткыла жана аларды үйдөн чыгаруу үчүн кысымга албагыла. Эгер алардын боюнда бар болсо, алар төрөгөнгө чейин аны камсыздап тургула. Ал эми эгер алар силердин балдарыңарды эмизсе, аларга акысын төлөп бергиле жана алар менен жакшылыкча кеңешип, сүйлөшкүлө. А эгер сүйлөшүүдө кыйынчылыктар болсо, анда балдарды башка айал эмизсин.
</item>
<item position="67">
 Бай адам байлыгына жараша жардам берип турсун; ал эми кимдин ырыскысы (байлыгы) чектелүү болсо, анда ал Аллахтын ага бергенине жараша сарптасын. Аллах өзү белгилегенден артык бир да жанды башка нерсеге буйрубайт, жакында Аллах кыйынчылыктан соң жеңилдик берет.
</item>
<item position="67">
 Канчалаган шаар-кыштактар Кудай менен Анын пайгамбарынын буйругандарынан жүз үйрүп, баш тартышты. Ошол себептен Биз аларга эсеп-кысапты катуу жүргүзүп, аларды оор жазага тарттык.
</item>
<item position="67">
 Ошондо алар өздөрүнүн кылып келген бузуку иштеринин натыйжасында оор жазаны татышты жана ал иштеринин жыйынтыгы ойрон болду.
</item>
<item position="67">
 Аллах алар үчүн катуу азап дайардап койгон. Ошондуктан Аллахдан корккула, эй, акыл ээлери! Албетте, Аллах силерге эскертме түшүрдү.
</item>
<item position="67">
 Ал ыйманга келген жана жакшылык иш кылгандарды караңгылыктан жарык нурга чыгаруу үчүн силерге Аллахтын ачык-айкын айаттарын окуп берүүчү элчини жөнөттү. Анан да кимдер Аллахка ишенсе, жакшылык иштерди кылса, аларды алдынан дарыйалар агып турган Бейиш бактарына киргизет. Алар анда түбөлүк болушат. Чынында Аллах аларга эң жакшы ырыскы дайардап койгон.
</item>
<item position="67">
 Ал Аллах - жети асманды жана ошондой эле жерди да жаратып койгон. Силер Аллахтын бардык нерсеге кудуреттүү экендигин жана Ал өзүнүн илими менен баарын камтып турарын билүүңөр үчүн Анын буйруктары алардын ортосунда түшүп турат.
</item>
<item position="67">
 Эй, пайгамбар! Сен эмне үчүн өзүңдүн айалдарыңдын көңүлүнө карап Аллах сага адал кылып берген нерселерге тыйуу саласың? Аллах – Кечиримдүү, Боорукер.
</item>
<item position="67">
 Аллах силердин берип койгон ант-убадаңарды бузууга буйрат. Ал силердин кожойунуңар, Ал – Билүүчү, Акылман!
</item>
<item position="67">
 Пайгамбар өз айалдарынын бирөөнө сыр айтканда, ал аны башка бирөөгө айтып койгон эле. Бул тууралуу Аллах ага билгизген болучу. Пайгамбар (ал айтылган кабардын) кээсин (дагы бир айалына) айтып, кээсин болсо айтпай койгон. Ал качан бул тууралуу айалына кабарлаган кезде ал (айалы): "Муну сага ким айтты?" – деп сурады. Ал: "Баарын билүүчү, Кабардар (мунун баарын) кабарлаган", – деди.
</item>
<item position="67">
 Экөөңөр Аллахка тообо келтирсеңер. (Анткени) чынында эле силердин жүрөгүңөр байыгандай болду. А бирок силер экөөңөр ага каршы болсоңор, анда Аллах Өзү ага жардамчы. Андан соң ага Жебрейил да, жакшы момундар да, периштелер да пайгамбарга жардамчы.
</item>
<item position="67">
 (Эгер пайгамбар) силерди талак кылса, анда балким анын Эгеси ага силерден жакшыраак мусулман, момун, баш ийүүчү, тообо кылуучу, ибадат кылуучу, орозо тутуучу айал-кыздарды алмаштыраар.
</item>
<item position="67">
 Эй, момундар! Өзүңөрдү жана үй-бүлөңөрдү отуну адамдар менен таштар (болгон) тозоктон сактагыла! Анын үстүндө таш боор жана каардуу периштелер болот. Алар Аллахтын буйругуна эч каршы болушпайт жана өздөрүнө буйрулган нерселерин кынтыксыз орундатышат.
</item>
<item position="67">
 Эй, каапырлар! Бүгүн силер шылтоо издебегиле. Андыктан жасаган амалыңарга жараша жазаланасыңар.
</item>
<item position="67">
 Эй ыймандуулар! Аллахка чындап тообо кылгыла! Балким Эгеңер күнөөңөрдү кечирип, силерди астынан дарыйалар агып турган Бейиш бактарына киргизээр. Ошол Күндө Аллах пайгамбарды жана аны менен бирге ыймандууларды кейитпейт. Алардын нурлары алдыларында да, оң тарабында да кошо жүрөт. Ошондо алар: «Эгебиз! Биздин нурларыбызды толукта жана бизди кечир. Анткени Сен бардык нерсеге Кудуреттүүсүң», – деп айтышат.
</item>
<item position="67">
 Эй, пайгамбар! Каапырлар, эки жүздүүлөр менен күрөшкүн жана аларга бекем тур. Алардын (баруучу) жайы – Тозок жана ал кандай жаман.
</item>
<item position="67">
 Аллах каапырларга Нухтун айалы менен Луттун айалын мисал келтирди. Алардын экөөсү тең Биздин жакшы пенделерибизден эки пенденин никесинде болуучу. Экөө тең кыйанаттык кылышканда экөөсү аларды Аллахтын азабынан куткара алышпады, аларга: «Тозокко кирүүчүлөр менен бирге киргиле», – делинди.
</item>
<item position="67">
 Аллах момундарга Фараондун айалын мисал катары келтирди. Ал (айал): «Эгем! Өзүң мага Бейишиңден үй тургуз жана мени Фараондон жана анын иштеринен, ошондой эле заалым коомдон куткар» – деди.
</item>
<item position="67">
 Имрандын кызы Марйам өз абийирин таза сактады жана Биз ага Өз рухубуздан үйлөдүк. Ал өз Эгесинин сөздөрүн жана китептерин тастыктап, мойун сунуучулардан болду.
</item>
<item position="67">
 Колунда Бийлиги барга Аруулук! Ал бардык нерсеге Кудуреттүү.
</item>
<item position="67">
 (Ал) силердин кимиңер жакшы амалдарды жасаарыңарды сыноо үчүн өмүр менен өлүмдү жараткан. Ал – Ызааттуу, Кечиримдүү!
</item>
<item position="67">
 Ал жети кабат асманды как-кат кылып жараткан. Мээримдүүнүн жаратуусунда эч бир иретсиздикти көрө албайсың! Кайра-кайра көз чаптырсаң да кынтык таба албайсың!
</item>
<item position="67">
 Дагы да эки мертебе көз салчы: Көз карашың чарчап, кор болуп кайра өзүңө кайтат.
</item>
<item position="67">
 Чындыгында, дүйнө асманын чырактар менен кооздодук. Биз ал чырактарды шайтандарды уруучу кылып жараттык. Жана Биз алар үчүн жалындаган азап дайардап койдук.
</item>
<item position="67">
 Эгесине каршы чыккандарга – Тозок азабы бар! Алардын бараар жери кандай жаман!
</item>
<item position="67">
 Тозокко ыргытылган кезде алар Тозоктун кайнап жаткан үнүн угушат.
</item>
<item position="67">
 Ачуусу акыркы чегине жетип, топ-топ кылып ага ыргытылган сайын Тозоктун кайтаруучулары алардан: «Силерге эскертүүчү келбеди беле?!» – деп сурашат.
</item>
<item position="67">
 Алар: «Ооба, бизге чындыгында, эскертүүчү келген, бирок биз алардын сөзүн жалганга чыгарып: «Аллах эч нерсе түшүргөн эмес. А силер абдан чоң адашуудасыңар, дегенбиз», ­– деп айтышат.
</item>
<item position="67">
 «О, эгерде биз алардын сөзүнө кулак салып, акылга келгенибизде, анда биз азыр Тозок ээлеринен болбойт элек!» –дешет.
</item>
<item position="67">
 Ошентип алар күнөөлөрүн мойнуна алышат. Тозок ээлери алыс болсун!
</item>
<item position="67">
 Кайыптан Эгелеринен корккондорго кечирим жана чоң сыйлык (бар).
</item>
<item position="67">
 Сөздөрүңөрдү ачык, же купуйа айтсаңар да, чындыгында, Ал –жүрөктөрдөгү сырларды Билүүчү.
</item>
<item position="67">
 Аллах өзүнүн жараткандарын билбейби?! Ал – Кылдат жана Кабардар.
</item>
<item position="67">
 Ал – жерди силерге мойун сундуруп койду. Силер анын чар тарабында басып, Анын ырыскысынан жегиле. Кайтуу – Ага.
</item>
<item position="67">
 Жер титиреген кезде Асмандагы силерди жер менен кошо көмкөрүп салса, аман калабыз деп ойлойсуңарбы?
</item>
<item position="67">
 Же Асмандагы силердин үстүңөргө таш жөнөтүүсүнөн сестенбейсиңерби? Жакында Менин эскертүүм кандай экендигин билесиңер!
</item>
<item position="67">
 Чындыгында, силерден мурдакылар да жалганга чыгарышкан. Эми Менин чануум кандай оор болоор экен?!
</item>
<item position="67">
 үстүлөрүндө катарлашып, канаттарын жайып учкан чымчыктарды көрүшпөдүбү?! Аларды жалгыз гана Мээримдүү кармап турат. Чындыгында Ал бардык нерсени Көрүүчү!
</item>
<item position="67">
 Мээримдүүдөн артык силерди жеңишке жеткирүүчү аскер ким? Каапырлар жалаң алданууда!
</item>
<item position="67">
 Ырыскысын тыйып койсо, силерге башка ырыскы берүүчү ким? Жок! Алар балким мойу жоондук кылып, жийиркенип кашайышууда.
</item>
<item position="67">
 Жүзүн жер каратып баскан туура жолдобу, же туура жолдо түз басканбы?
</item>
<item position="67">
 Айткын: «Ал силерди жоктон бар кылып, силерге угуу, көрүү жана туйууну жаратты. Силер аз шүгүр кылып жатасыңар!»
</item>
<item position="67">
 Айткын: «Ал силерди жерге таратты, жана Ага чогуласыңар!».
</item>
<item position="67">
 Алар: «Эгер силер чынчыл болсоңор, ал убада качан келет?» – деп айтышат.
</item>
<item position="68">
 Айткын: «Албете, аны билүү Аллахка гана таандык. Мен бар болгону ачык эскертүүчүмүн».
</item>
<item position="68">
 Алар аны жакындан көргөн кезде жүздөрү карарып бузулат жана аларга: «Мына силердин тилегениңер!» – деп айтылат.
</item>
<item position="68">
 Айткын: «Силер билесиңерби: Эгер Аллах мени жана мени менен бирге болгондорду жок кылса, же бизге ырайым кылса, анда каапырларды оорутуучу азаптан ким куткарат?»
</item>
<item position="68">
 Айткын: «Ал – Мээримдүү, биз Ага ыйман келтирдик, Ага гана тобокел кылдык. Жакын арада ким анык адашууда экенин билесиңер!»
</item>
<item position="68">
 (Аларга): «Айткылачы, эгерде силердин сууңар куруп калса, ким силерге аккан суу келтирет?» – деп айткын.
</item>
<item position="68">
 Нуун. Калемге жана анын жазгандарына ант!
</item>
<item position="68">
 Cен Аллахтын жакшылыгындасың, жинди эмессиң.
</item>
<item position="68">
 Албетте, сага түгөнбөгөн сыйлык бар.
</item>
<item position="68">
 Сен – улуу кулк-мүнөз ээсисиң.
</item>
<item position="68">
 Жакында сен да көрөсүң, алар да көрүшөт:
</item>
<item position="68">
 силердин кимиңер жинди экениңерди.
</item>
<item position="68">
 Чындыгында, сенин Эгең ким Анын жолунан адашкандыгын Билүүчүрөөк. Ким туура жолдо экенин да Билүүчүрөөк.
</item>
<item position="68">
 Жалганчыларга башыңды ийбе.
</item>
<item position="68">
 Сен аларга ыктап (муйуп), айткандарына көнүп, анан алар сага ыктаганды каалашат.
</item>
<item position="68">
 Ар кандай кордолгон касамкорго мойун сунба;
</item>
<item position="68">
 ушак таратып жүрүүчүлөргө (да);
</item>
<item position="68">
 жакшылыкты тыйып, чектен ашкан күнөөкөргө (да);
</item>
<item position="68">
 ошондой эле, орой, тексизге (да);
</item>
<item position="68">
 Анткени ал байлык жана бала-чака ээси болгон.
</item>
<item position="68">
 Ага Биздин айаттарыбыз окулган кезде ал: Байыркылардын жомогу» – деди.
</item>
<item position="68">
 Жакында анын тумшугуна белги салабыз.
</item>
<item position="68">
 Биз бак ээлерин сынаганыбыздай, чындыгында, аларды да сынадык. Алар «эртең эртелеп бактын түшүмүн жыйнайбыз» деп ант ичишкен.
</item>
<item position="68">
 Алар: «Кудай кааласа» – деп айтышпады.
</item>
<item position="68">
 Алар уктап жатканда, Эгең тарабынан (жиберилген) бир айлануучу бакты айланды...
</item>
<item position="68">
 Бак кыйылгандай кейипке келди
</item>
<item position="68">
 Эртең менен бири-бирин чакырышты:
</item>
<item position="68">
 «Түшүм жыйнагыңар келсе, талааңарга (эртелеп) чыккыла!» – деп.
</item>
<item position="68">
 Алар өз ара шыбырашып жөнөштү:
</item>
<item position="68">
 «Бүгүн силердин үстүңөргө кедей келип калбасын!»–дешти.
</item>
<item position="68">
 Алар таң эртең менен шайма-шай жолго чыгышты.
</item>
<item position="68">
 Бакты көргөн кезде: «Биз, чынында, адашыппыз!» – дешти. –
</item>
<item position="68">
 «Жок! Биз кур калдык!» (дешти)
</item>
<item position="68">
 Алардын акылдуураагы: «Мен силерге тасбих айткыла, – деп айтпадым беле!?» – деди.
</item>
<item position="68">
 Алар айтышты: «Аруулук – Эгебизге! Албетте, биз чындап адаштык!».
</item>
<item position="68">
 Алар бири-бирине бет алып, жемелей башташты.
</item>
<item position="68">
 Айтышты: «Аттиң, биз чектен ашкандардан болуптурбуз.
</item>
<item position="68">
 Балким Эгебиз бизге андан жакшыраагын алмаштырып берээр. Анткени биз Эгебизге умтулуучубуз да».
</item>
<item position="68">
 Мына ушундай азап! Бирок, эгер алар билишсе, Акыреттин азабы андан да чоңураак.
</item>
<item position="68">
 Чындыгында, такыбалар үчүн Эгесинин алдында жыргалдуу бактар (бар).
</item>
<item position="68">
 Мусулмандарды күнөөкөрлөр сыйактуу кылабызбы?
</item>
<item position="68">
 (Эй, каапырлар,) силерге эмне болду? Кандайча өкүм кыласыңар?
</item>
<item position="68">
 (Же) силер таалим ала турган китебиңер барбы?
</item>
<item position="68">
 Ал китепте силер тандаганыңар (убада кылынганбы)?
</item>
<item position="68">
 Же Биз менен Кыйаматка чейин келишимиңер барбы? Албетте, өзүңөр чыгарган өкүмүңөр – өзүңөргө гана!
</item>
<item position="68">
 Алардан сура: Алардын буга кимиси жооптуу?
</item>
<item position="68">
 Же алардын шериктери бар бекен? Эгер алар чын сүйлөшсө, анда ошол шериктерин алып келишсин!
</item>
<item position="68">
 Кыйамат Күнү, Аллахтын алдында алардын шыйрагы ачылып, сеждеге чакырылат, ага жетпей калат.
</item>
<item position="68">
 Көздөрү корккон, өздөрү кордолгон (абалда калышат). Акыйкатта, алар сак-саламат жүргөн кезде, сежде кылууга чакырылган болчу.
</item>
<item position="68">
 Ушул Сөздү жалган дегендерди мага кой! Биз жакында аларды өздөрү билбеген тарабынан акырындап тутабыз.
</item>
<item position="68">
 Мен аларга мөөнөт беремин: Чындыгында Менин айлакерлигим абдан катуу.
</item>
<item position="68">
 Же сен алардан акы сурап, алар оор зыйанга учурадыбы?
</item>
<item position="68">
 Же алардын алдында жазып алчу кайып барбы?
</item>
<item position="69">
 Эгеңдин өкүмүнө сабыр кыл да, кит ээсине окшобо. Ал түйшүккө батып, (Мага) жалбарган.
</item>
<item position="69">
 Эгер ага Эгеңдин ырайымы болбогондо, ал кордолгон абалда талаага ыргытылмак.
</item>
<item position="69">
 Ошентип, аны Эгеси Өзү тандап, жакшылардан кылды.
</item>
<item position="69">
 Каапырлар Куранды тыңдаган кезде алар көздөрү менен атып, жыга жаздашат. Жана алар: «Ал – анык жинди», – дешет.
</item>
<item position="69">
 Бул тек гана – ааламдарга эскертүү!
</item>
<item position="69">
 Акыйкатталуучу!
</item>
<item position="69">
 Акыйкатталуучу, – деген эмне?
</item>
<item position="69">
 Акыйкатталуучунун эмне экенин кайдан билмексиң?
</item>
<item position="69">
 …Самуд эли менен Аад эли Кыйаматты жалганга чыгарышкан.
</item>
<item position="69">
 Самуд эли чектен ашканы үчүн катуу үн менен жок кылынды.
</item>
<item position="69">
 Ал эми Аад эли болсо бороондуу шамал менен кыйратылды.
</item>
<item position="69">
 Аллах аларды үзгүлтүксүз бороонго жети түн, сегиз күн мойун сундуруп койду. Ошондо сен (алардын) көңдөй курма дарагынын сөңгөктөрү сымал сулап калышканын көрмөксүң
</item>
<item position="69">
 Сен алардан аман калганын көрө алар бекенсиң?
</item>
<item position="69">
 Фараон, андан мурдакылар жана кырсыкка кабылган шаарлар да күнөөгө батышкан.
</item>
<item position="69">
 Алар өздөрүнүн Эгесинин элчисине мойун сунбагандыктан Аллах аларды каардуу жазага кириптер кылды.
</item>
<item position="69">
 Суу ташкындаган кезде Биз силерди кемеде көтөрүп койдук.
</item>
<item position="69">
 Ал окуйаны эскертүү катары сактоочу кулактарга угузуп, сактап койдук.
</item>
<item position="69">
 Сурнай бир жолу чалынганда;
</item>
<item position="69">
 жер жана тоолор көтөрүлүп туруп, бир сокку менен талкаланганда…
</item>
<item position="69">
 ошол Күнү Кыйамат Кайым болот
</item>
<item position="69">
 Асман жарылат. Анткени ал ошол Күнү күчсүз болот.
</item>
<item position="69">
 Ал Күнү сегиз периште Эгеңдин Аршын өз үстүлөрүнө көтөрүп, асмандын ар тарабында периштелер (болот)
</item>
<item position="69">
 Ошол Күнү келесиңер. Силер эч кандай сырыңарды жашыра албайсыңар.
</item>
<item position="69">
 Мына, кимдин китеби оң колуна берилсе, ал: «Мына, менин китебимди окугула!», – деп айтат.
</item>
<item position="69">
 Чындыгында мен сөзсүз эсеп-кысабыма жолугамын деп ойлогонмун»,–дейт..
</item>
<item position="69">
 Ал ыраазы болгон жашоодо (болот)
</item>
<item position="69">
 бийик (Бейиш) багында.
</item>
<item position="69">
 жемиштери салаңдап турат.
</item>
<item position="69">
 Өткөн күндөрдө калтырган жакшылыктарыңар үчүн «жегиле, ичкиле, (тамагыңар) таттуу болсун!»
</item>
<item position="69">
 Ал эми кимге китеби сол тарабынан берилсе, ал: «Аттиң, китебим мага берилбей эле койсочу!» – дейт.
</item>
<item position="69">
 «Мен эсеп-кысабымды билбей эле койсомчу!
</item>
<item position="69">
 Аттиң, ушул бүтүүчү болуп калсачы!
</item>
<item position="69">
 Мага байлыгым да жардам бербеди.
</item>
<item position="69">
 Далилим да кыйроого учурады!» (–дейт)
</item>
<item position="69">
 «Аны кармап байлагыла,
</item>
<item position="69">
 анан Тозокко таштагыла!
</item>
<item position="69">
 Узундугу жетимиш зираа чынжыр менен таңгыла!
</item>
<item position="69">
 Албетте, ал Улуу Аллахка ишенген эмес!
</item>
<item position="69">
 Жакырларга тамак берүүгө үндөгөн эмес!»
</item>
<item position="69">
 Анын бүгүн арачалап калаар жакыны жок.
</item>
<item position="69">
 Ириңден башка тамагы да жок.
</item>
<item position="69">
 Аны күнөөкөрлөр гана жейт.
</item>
<item position="69">
 Силер көрүп турган нерселер менен ант ичем!
</item>
<item position="69">
 Жана силер көрбөгөн нерселер менен да!
</item>
<item position="70">
 Ал – улук элчинин сөзү.
</item>
<item position="70">
 Ал – акындын сөзү эмес! Силердин ишенгендериңер өтө эле аз!
</item>
<item position="70">
 Ал – көзү ачыктын да сөзү эмес. Силер абдан эле аз эстейсиңер!
</item>
<item position="70">
 Ал – Ааламдардын Эгесинен түшүрүлгөн.
</item>
<item position="70">
 Эгер ал кээ бир сөздөрдү Биздин атыбыздан кошуп айтканда,
</item>
<item position="70">
 биз ага кудуретибизди көрсөтмөкпүз.
</item>
<item position="70">
 Анан жүрөккө кеткен кантамырын кесип салмакпыз.
</item>
<item position="70">
 Силердин эч кимиңер андан коргоно албайсыңар!
</item>
<item position="70">
 Ал – такыбаларга эскертүү.
</item>
<item position="70">
 Чындыгында, Биз силердин араңарда жалганчылар бар экенин (да) анык билебиз.
</item>
<item position="70">
 Акыйкатта, ал– каапырлар үчүн өкүнүч.
</item>
<item position="70">
 Акыйкатта, ал – анык Чындык!
</item>
<item position="70">
 Улуу Эгеңдин ысмын аруула!
</item>
<item position="70">
 Суроо берүүчү сөзсүз болуучу жазанын келүүсүн сурап жатты.
</item>
<item position="70">
 Ал каапырлар үчүн сөзсүз болот. Эч ким аны токтото албайт.
</item>
<item position="70">
 Ал бардык тепкичтердин Ээси болгон Аллах тараптан.
</item>
<item position="70">
 Периштелер менен Рух Аллахка ошол өлчөмү элүү миң жыл болгон Күндө Аллахка көтөрүлүшөт.
</item>
<item position="70">
 Эң мыкты сабыр кылып, чыдамкай бол.
</item>
<item position="70">
 Албетте, аны алыс деп ойлошот.
</item>
<item position="70">
 Биз аны жакын деп билебиз.
</item>
<item position="70">
 Ал күнү асман ээритилген жездей болот.
</item>
<item position="70">
 Тоолор жүн сымал болот.
</item>
<item position="70">
 Ал кезде жакын жакынынын абалын сурабай калат.
</item>
<item position="70">
 Алар бири-бирине көрсөтүлүшөт. Ошол Күнү каапыр азаптан улам балдарын деле төлөп жиберүүгө ниеттенип калат.
</item>
<item position="70">
 Айалын жана бир тууганын деле…
</item>
<item position="70">
 Аны коргоп жүргөн тууганын да…
</item>
<item position="70">
 Жердегилердин баарын (берип), анан кутулгусу келет.
</item>
<item position="70">
 Жок! Бул – абдан ысык (от!)
</item>
<item position="71">
 Анын баш терисин шылып салат.
</item>
<item position="71">
 Ага терс бурулуп, чегинген адамды да өзүнө чакырат.
</item>
<item position="71">
 Байлык топтоп, казыналарга каткан эле…
</item>
<item position="71">
 Чындыгында инсан сабырсыз жаратылган
</item>
<item position="71">
 Эгер ага жамандык келсе айабай тынчы кетет.
</item>
<item position="71">
 Байлык келсе сараң болуп калат.
</item>
<item position="71">
 Намаз окугандар гана андай эмес;
</item>
<item position="71">
 Алар ар дайым намаздарында болушат;
</item>
<item position="71">
 Жана алардын байлыктарында белгилүү үлүш бар:
</item>
<item position="71">
 Тилемчи менен колунда жокторго.
</item>
<item position="71">
 Кыйамат Күнүнө ишенгендерге,..
</item>
<item position="71">
 Эгесинин жазасынан корккондорго,..
</item>
<item position="71">
 Анткени Аллахтын жазасынан эч ким качып кутула албайт.
</item>
<item position="71">
 Өз денесин сактагандарга
</item>
<item position="71">
 Бирок өздөрүнүн айалдары, же күңдөрү менен чектелгендер күнөөлүү эмес.
</item>
<item position="71">
 Кимде-ким мындан башканы талап кылса, анда алар чектен ашуучулар.
</item>
<item position="71">
 Аманаттарын жана убадаларын сактагандар;
</item>
<item position="71">
 Берген күбөлүктөрүндө так болгондор;
</item>
<item position="71">
 Намаздарын өз убагында окугандар;
</item>
<item position="71">
 Мына ушулар Бейиш бакчаларында сый көрүшөт.
</item>
<item position="71">
 Каапырларга эмне болгон, сен тарапка тигилишет?..
</item>
<item position="71">
 Оңдон да, солдон да жамаат-жамаат (болушуп),
</item>
<item position="71">
 Алардан ар бир адам Бейишке кирүүнү үмүт кылып жатышабы?
</item>
<item position="71">
 Бирок. Жок! Биз аларды кантип жаратканыбызды билишет.
</item>
<item position="71">
 Чыгыштар менен Батыштардын Эгесине ант болсун! Чындыгында Биз кудуреттүүбүз:
</item>
<item position="71">
 Аларды мыктыраагына алмаштырып койууга алсыз эмеспиз. Жана Бизден эч ким озуп кете албайт.
</item>
<item position="71">
 Аларга убада кылынган Күн келгенче пайдасыз сөздөргө батып, ойноп жүрө беришсин..
</item>
<item position="71">
 Алар мүрзөлөрүнөн чыккан Күнү шашкалактап чуркап калышат.
</item>
<item position="72">
 Алардын көздөрү төмөн карап, кордук ороп алат. Аларга убада кылынган Күн дал ошондой (оор!).
</item>
<item position="72">
 Нухту коомуна: «Сен элиңе оорутуучу азап келе электе эскерткин!», – деп жибердик.
</item>
<item position="72">
 Ал элине мындай деди: «Оо элим, мен силерге ачык эскертүүчүмүн.
</item>
<item position="72">
 Аллахка гана ибадат кылгыла, анан Андан корккула, жана мага баш ийгиле».
</item>
<item position="72">
 «Ал силердин күнөөңөрдү кечирет да өмүрүңөрдү белгиүү мөөнөткө чейин улантат. Эгерде силер билсеңер: Аллахтын мөөнөтү келген кезде ал артка кечиктирилбейт. О, эгерде силер ушуну билгениңердеби!»
</item>
<item position="72">
 Айтты: «О менин Эгем, мен элимди түнү-күнү Сага чакырдым»
</item>
<item position="72">
 «Бирок менин чакырыгым аларды ого бетер алыстатты».
</item>
<item position="72">
 «Чындыгында Сен алардын күнөөсүн кечирүүң үчүн, аларды чакырганымда ар бир учурда алар кулактарын манжалары менен тосушуп, кийимдери менен чүмкөнүшүп, көгөрүп, текеберленишти».
</item>
<item position="72">
 «Анан мен ачык-айкын чакырдым».
</item>
<item position="72">
 «Андан кийин мен аларды ачык да, жашыруун да чакырдым».
</item>
<item position="72">
 Мен айттым: «Эгеңерден кечирим сурагыла. Анткени Ал – Кечиримдүү».
</item>
<item position="72">
 «Ал силерге асмандан нөшөрлөгөн жамгыр жиберет».
</item>
<item position="72">
 «Ал силерди мал-дүйнө, балдар менен кубаттуу кылат. Жана да силер үчүн бакчаларды жана дарыйаларды жаратат».
</item>
<item position="72">
 «Эмне үчүн силер Аллахты улуктоону ойлонбойсуңар?»
</item>
<item position="72">
 «Чындыгында Ал – силерди ар түрдүү баскычтарда жараткан – Аллах».
</item>
<item position="72">
 «Аллах жети кабат асманды кантип кабат-кабат (кылып) жаратканын көрбөй жатасыңарбы?»
</item>
<item position="72">
 «Айды алардын ичинен нур чачуучу, күндү жарык берүүчү кылып койду».
</item>
<item position="72">
 «Аллах силерди жерден өсүмдүктөй өстүрдү».
</item>
<item position="72">
 «Андан соң кайра ага кайтарып, кийин кайра чыгарат».
</item>
<item position="72">
 «Аллах Жерди силер үчүн килем кылып төшөп койду»,
</item>
<item position="73">
 «силердин кенен жолдор менен басып жүрүүңөр үчүн».
</item>
<item position="73">
 Нух айтты: «Оо, менин Эгем! Алар мага каршы чыгып, байлыктарын жана балдарын ээрчүүдө зыйандарын гана арттырды».
</item>
<item position="73">
 «Алар абдан чоң куулук кылышты».
</item>
<item position="73">
 Жана алар: «Өз кудайларыңарды: Вадды, Суваны, Йагусту, Йаукту жана Насрды таштабагыла!» – дешти.
</item>
<item position="73">
 «Алар көп адамдарды туура жолдон адаштырышты. Ал заалымдарга адашууну гана арттыргын».
</item>
<item position="73">
 Алар өз күнөөлөрү үчүн чөктүрүлүп, Тозокко ыргытылды. Алар Аллахдан башка жардамчы табышкан жок.
</item>
<item position="73">
 Жана Нух мындай деди: «Эгем, жер жүзүндө бир да каапыр калтырба!
</item>
<item position="73">
 Анткени, эгер Сен аларды калтырсаң, Сенин кулдарыңды адаштырып, алардан бузукулар жана каапырлар гана туулат.
</item>
<item position="73">
 Эгем! Мени, ата-энемди, менин үйүмө ыйманы менен киргендерди, момун эркектер менен момун айалдарды кечире көр. Заалымдарга жалаң жок болууну арттыргын».
</item>
<item position="73">
 Айт! «Мага кабар берилди. Жиндердин бир тобу китептин окулганын угуп алышып: «Биз чындыгында кереметтүү Куранды уктук», – дешти.
</item>
<item position="73">
 «Ал чыныгы түз жолго баштайт. Биз ага ишендик. Биз Эгебизге эч бирөөнү шерик кылбайбыз, Анын Өзүнө гана сыйынабыз»,
</item>
<item position="73">
 Акыйкатта мартабасы бийик, аруу Эгебиздин айалы, же баласы да жок».
</item>
<item position="73">
 Биздин бир нааданыбыз Аллахка каршы жалганды тараткан».
</item>
<item position="73">
 Биз: адамдар да, жиндер да Аллахка каршы эч жалган айта албайт – деп ойлогонбуз.
</item>
<item position="73">
 «Албетте, кээ бир эркек инсандар эркек жиндер менен сактанышаар эле. Ошентип алар өздөрүнө адашууну гана арттырышкан».
</item>
<item position="73">
 «Алар да силер сыйактуу эле Кудай эч кимди тирилте албайт деп ойлошкон».
</item>
<item position="73">
 Биз асманга барып такалдык да, анын кубаттуу корукчу жана жылдыздар менен толтура экенин көрдүк.
</item>
<item position="73">
 «Биз ал жерде угуу үчүн бир орундарга олтуруп алар элек. Азыр ким уккусу келсе, ал өзүн байкап турган жылдызды көрөт».
</item>
<item position="73">
 «Акыйкатта, бул – жердегилер үчүн жамандыкпы же аларды Аллах түз жолго багыттоону каалаганбы, биз билбейбиз».
</item>
<item position="73">
 «Биздин арабызда жакшылары да, андай эместери да бар. Биз ар кыл жолдордо жүргөнбүз».
</item>
<item position="73">
 «Бирок биз: Аллахтын жердеги кудуретин алсыратууга биздин күчүбүз жетпешин жана Анын жазасынан качып кутула албашыбызды билдик».
</item>
<item position="73">
 «Акыйкатта, түз жол тууралуу угарыбыз менен биз ага дароо ишендик». Анан ким Эгесине ишенсе ал кемип, же көбөйүп кетүүсүнөн коркпойт.
</item>
<item position="73">
 «Биздин арабызда мусулмандар да жана адашкандар да бар. Ким Кудайга баш ийсе, ошолор чыныгы жолго түшүүнү максат кылыптыр».
</item>
<item position="73">
 «Ал эми адашкандар – Тозок үчүн отун болушту».
</item>
<item position="73">
 Эгерде алар түз жолдо бекем турушканда, биз аларды берекелүү суу менен сугарат элек.
</item>
<item position="73">
 Биз аларды ошентип сынамакпыз. Ким өз Эгесин эстөөдөн баш тартса, аны Ал катуу жазага тартат.
</item>
<item position="73">
 Мечиттер – бир гана Аллахка сыйынуу үчүн, андыктан ал жерлерде Аллахка шерик кылып башкага сыйынбагыла!
</item>
<item position="73">
 Мына, Аллахтын кулу, Ага турган кезде, алар аны жакындан курчап алышты.
</item>
<item position="73">
 «Мен бир гана Аллахка чакырам, Ага эч кимди шерик кылбаймын» - деп айткын.
</item>
<item position="73">
 Айт: «Мен силерге бир жамандык да жеткире албаймын, жакшы жолго да сала албайм».
</item>
<item position="73">
 «Мени Аллахдан эч ким сактап кала албайт, жана Андан башка коргоочу да таба албайм.
</item>
<item position="73">
 Тек гана Аллахтын (буйругун) жана динин жеткизүүгө (милдеттүүмүн). Кимде-ким Аллахка жана Анын элчисине күнөөкөр болсо, албетте, анда ал тозок отуна (түшөт). Ал ошол жерде түбөлүккө кала берет».
</item>
<item position="73">
 Аларга убада кылынган нерсени көрүшкөн кезде, ким сан жагынан аз жана алсыз экенин билет.
</item>
<item position="73">
 «Мен силерге убада кылынган нерсеге канча калганын билбеймин. Балким Аллах узаак бир мөөнөттү белгилеп койгондур», – деп айт.
</item>
<item position="73">
 Кайып Билүүчү Ал Өз сырларына эч кимди жолотпойт.
</item>
<item position="73">
 Бирок Өзү тандап алган элчисинин алдынан да, артынан да сакчыларды жиберип койот.
</item>
<item position="73">
 Эгелеринин жибергенин жеткиргендигин билүү үчүн аларды туш тарабынан курчап турат, жана бардык нерсенин санын тактап койгон.
</item>
<item position="73">
 Эй, кийимине оронуп алган!
</item>
<item position="73">
 Түндөрдү ибадат менен өткөр да, бир аз бөлүгүн (уйкуга бөл),
</item>
<item position="73">
 жарымын, же андан да бир аз кемит,
</item>
<item position="73">
 ага кошуп кырааты менен Куран оку.
</item>
<item position="73">
 Жакында биз сага салмактуу сөз түшүрөбүз.
</item>
<item position="73">
 Албетте, түндө уктап туруу – абдан оор
</item>
<item position="73">
 Анткени сенин күнүң түйшүккө толо.
</item>
<item position="73">
 Ошол үчүн Эгеңдин ысмын эстеп, Ага умтул!
</item>
<item position="73">
 Ал – Чыгыштын да, Батыштын да Эгеси. Чындыгында Андан башка кудай жок. Аны гана өзүңө Колдоочу деп бил.
</item>
<item position="73">
 Алардын сөзүн сабырдуулук менен ук жана алардан жакшынакай кайтып кет.
</item>
<item position="73">
 Жалганчы дөөлөт ээлерин Мага койуп, аларга бир аз мөөнөт бер.
</item>
<item position="73">
 Анткени Биздин астыбызда алар үчүн кишендер, Тозок оту,
</item>
<item position="73">
 тыгылуучу тамактар жана жан чыдагыс азап бар!
</item>
<item position="73">
 Ошол Күнү жер, тоолор титиреп, тоолор кумдуу дөңсөөлөргө айланат.
</item>
<item position="73">
 Фараонго элчи жибергендей эле, Биз силерге каршы күбөлүк болуучу пайгамбарды жибердик.
</item>
<item position="73">
 Фараон элчиге мойун сунбагандыктан, Биз аны катуу чапчуу менен алдык.
</item>
<item position="73">
 Эгер силер каапырдыктын ичинде жашасаңар , анда өспүрүмдү картайтып койуучу ал Күндөн өзүңөрдү кантип сактап кала аласыңар?
</item>
<item position="73">
 Ал Күнү асмандар жарылып, Аллахтын убадасы аткарылат.
</item>
<item position="73">
 Анткени ал – эскертүү. Ошол үчүн ким кааласа Эгесинин жолуна умтулат.
</item>
<item position="74">
 Чындыгында сен түндүн үчтөн эки бөлүгүнүн азыраагында, же жарымында, же үчтөн бир бөлүгүндө туруп намаз окуп өткөрөрүңдү сенин Эгең билип турат. Сени менен чогуу жүргөндөр да билет. Аллах түндү да, күндү да тактап өлчөп койгон. Аллах силер муну эске албасыңарды да билет жана ошол үчүн силерди кечирет. Курандан кайсыны окуу силерге жеңил болсо, ошону окугула. Ал силердин араңарда оорулуулар болорун, бирөөлөрү Аллахтын ырайымын издеп жерлерди кыдырарын, ошондой эле дагы бири Аллах жолунда күрөшөрүн билет. Ошондуктан Курандан кайсыл жеңил болсо ошону окугула. Намаздарды өз убактыларында окугула, зекетти бергиле. Аллах үчүн чын жүрөктөн көркөмдүү карыз бергиле. Эмне берген болсоңор, андан да жакшыраагын жана чоңураак сыйлыкты Аллахтын алдында табасыңар. Аллахдан кечирим сурагыла. Албетте, Ал – Ырайымдуу, Кечиримдүү.
</item>
<item position="74">
 Эй, кийимине оронуп алган!
</item>
<item position="74">
 Тур да, эскерткин!
</item>
<item position="74">
 Жараткан Эгеңди даңкта!
</item>
<item position="74">
 Кийимиңди таза тут!
</item>
<item position="74">
 Ыпластыктан кач!
</item>
<item position="74">
 Кылган жакшылыгыңды көп деп эсептебе.
</item>
<item position="74">
 Эгең үчүн сабырдуу бол!
</item>
<item position="74">
 Кайсыл Күнү сурнай тартылса,
</item>
<item position="74">
 Ал абдан оор Күн (болот)!
</item>
<item position="74">
 Каапырлар үчүн оор Күн.
</item>
<item position="74">
 Кимди Мен жалгыз кылып жараткан болсом, аны жалгыз Мага кой.
</item>
<item position="74">
 Ага Мен кенен байлык бергем
</item>
<item position="74">
 жана күбө болуучу балдарды (бердим).
</item>
<item position="74">
 Турмуштагы жолун шыдыр кылып койдум.
</item>
<item position="74">
 Ал дагы көбүрөөк берүүмдү үмүттөнөт.
</item>
<item position="74">
 Жок! Ал Биздин айаттарга өтө каршы.
</item>
<item position="74">
 Мен аны машакатка дуушар кылам!
</item>
<item position="74">
 Анткени ал ойлонду да, өзүнчө таразалады.
</item>
<item position="74">
 Ал, жок болгур, кандай өлчөө жасады!
</item>
<item position="74">
 Ал, жок болгур, дагы кандай өлчөө жасады!
</item>
<item position="74">
 Анан карады.
</item>
<item position="74">
 Анан кабагын түйүп, кашын үйрүдү.
</item>
<item position="74">
 Анан тескери бурулуп, текеберленди.
</item>
<item position="74">
 Анан айтты: «Бул– жазылып калган бир сыйкырчылык;
</item>
<item position="74">
 Бул – болгону адамзаттын сөзү», –деп.
</item>
<item position="74">
 Сакарда мен аны өрттөп салам!
</item>
<item position="74">
 Сен «Сакар» эмне экенин билесиңби?
</item>
<item position="74">
 Ал калтырбайт, таштап да салбайт.
</item>
<item position="74">
 Ал адам терисин куйкалап салат.
</item>
<item position="74">
 Анын үстүндө он тогуз күзөтчү (бар).
</item>
<item position="74">
 Биз Тозокту башкарууга периштелерди гана койгонбуз жана ыймансыз каапырларды сыноо, китеп ээлерин ынандыруу, ыймандуулардын ыйманын күчөтүү үчүн ал жерге ээлик кылган периштелердин санын так аныктап койдук. Андан китеп ээлери да, ыймандуулар да шек санабасы, жүрөгүндө ооруу барлар жана ыймансыздар «Аллах муну менен бизге эмнени каалайт?» – деши үчүн (ушинттик). Аллах кимди кааласа ошентип жаңылыш жолго салып, кимди кааласа түз жолго багыттайт. Эгеңдин аскерлерин бир гана Өзү билет. Бул, Тозок оту – адамдар үчүн эскертүү.
</item>
<item position="74">
 Албетте, Айга ант!
</item>
<item position="74">
 Өтүп бараткан түнгө ант!
</item>
<item position="74">
 Агарып келе жаткан таңга ант!
</item>
<item position="74">
 Бул – эң чоң балээлеримдин бири.
</item>
<item position="74">
 Адамзат үчүн эскертме катары:
</item>
<item position="74">
 Силерден ким жакшылыкка умтулса ага да, ким артта калса ага да эскертүү.
</item>
<item position="74">
 Ар бир жан өзү кылган иштин барымтасында калат.
</item>
<item position="74">
 Оң кол ээлеринен башкалары,
</item>
<item position="75">
 Бейиште бири-биринен сурашат.
</item>
<item position="75">
 Күнөөкөрлөр жөнүндө:
</item>
<item position="75">
 «Силерди (бул) Сакарга эмне алып келди?» (–дешет).
</item>
<item position="75">
 Алар жооп беришет: «Биз намаз окугандардан эмес элек»,
</item>
<item position="75">
 «Бей-бечараларга да тамак бербедик».
</item>
<item position="75">
 «Биз пайдасыз бузукулукка баткандар менен бирге баткан элек»,
</item>
<item position="75">
 «Кыйамат Күнүн жалган дегенбиз»
</item>
<item position="75">
 «бизге өлүм келгенге чейин», – (деп айтышат).
</item>
<item position="75">
 Бул жерде аларга колдоочуларынын колдоосу да жардам бербейт.
</item>
<item position="75">
 Аларга эмне болгон: Эскертүүдөн жүз бурушат.
</item>
<item position="75">
 Алар жапайы эшектер сымал,
</item>
<item position="75">
 арстандан качкан…
</item>
<item position="75">
 Чындыгында, алардын ар бири өздөрүнө гана баракча түшүшүн каалашат.
</item>
<item position="75">
 Жок! Алар Акыреттен коркушпайт.
</item>
<item position="75">
 Ооба! Бул чындыгында эле эскертүү.
</item>
<item position="75">
 Ким укса андан насаат алсын.
</item>
<item position="75">
 Бирок Аллах каалабаса, алардын бири да насаат ала албайт. Аллах гана коркууга жана кечирим берүүгө татыктуу.
</item>
<item position="75">
 Кыйамат Күнүнө ант!
</item>
<item position="75">
 Өзүн-өзү жемелеген жанга ант!
</item>
<item position="75">
 Инсан Биз анын сөөктөрүн чогулта албайт деп ойлойбу?!
</item>
<item position="75">
 Ооба (чындыгында), Биз анын манжаларынын учунан бери өз калыбына келтирүүгө Кудуреттүүбүз.
</item>
<item position="75">
 Балким ... инсан келечекте бузукулукту дагы да кыла берүүнү каалап турабы?
</item>
<item position="75">
 Ал: "Кыйамат Күнү качан болот?" – деп сурайт.
</item>
<item position="75">
 Качан көздөр караңгыласа,
</item>
<item position="75">
 Ай (түнөрүп) тутулса,
</item>
<item position="75">
 Күн менен Ай бириктирилсе,
</item>
<item position="75">
 Ошол күнү инсан: "Мен кутулуучу жай кайда?" – деп сурап калат.
</item>
<item position="75">
 О, жок! Качып кутулуу жок!
</item>
<item position="75">
 Ал Күндө Эгеңдин алдында гана (кутулуучу) жай (бар).
</item>
<item position="75">
 Ошол Күнү инсанга ал алдына эмне дайардап, (алып) келгенинен, эмнени артына калтырып койгонунан кабар берилет.
</item>
<item position="75">
 Инсан (ал күнү) өзүнө-өзү күбөлүккө өтөт.
</item>
<item position="76">
 Эгер ал кечирим суроону кааласа да.
</item>
<item position="76">
 (Эй, Мухаммед), сен тилиңди шашкалактап кыймылдатпа,
</item>
<item position="76">
 Акыйкатта аны жыйноо жана окутуу Бизге таандык.
</item>
<item position="76">
 Биз аны сага окуп бергенден кийин гана окууга ээрчигин.
</item>
<item position="76">
 Андан соң (аны) түшүндүрүү Биздин иш.
</item>
<item position="76">
 О, жок! Силер нак дүйнөнү сүйөсүңөр да,
</item>
<item position="76">
 Акыретти артка таштап коесуңар
</item>
<item position="76">
 Кээ бир жүздөр ошол күнү албырып,
</item>
<item position="76">
 Эгесине карашат.
</item>
<item position="76">
 Ал күнү (бир топтун) өңдөрү тырышып-шүмүрөйөт.
</item>
<item position="76">
 Алар өздөрүнүн омуртка-белин сындырчуу азапты күтүшөт.
</item>
<item position="76">
 О, жок! Жан алкымга келген кезде,
</item>
<item position="76">
 Ким дем сала алат? – деп айтылат.
</item>
<item position="76">
 Ошондо ал айрылуу маалы келгенин сезет.
</item>
<item position="76">
 Буттары бириктирилет.
</item>
<item position="76">
 Ал күнү Эгесинин алдына (айдалып) келет.
</item>
<item position="76">
 Ал (ыймансыз) ишенген да, намаз окуган да эмес.
</item>
<item position="76">
 (Куранды) четке кагып, (динден) терс бурулган,
</item>
<item position="76">
 Мактана-бой көтөрүп, үй-бүлөсүнө барган.
</item>
<item position="76">
 Куруп кал сен, о куруп кал!
</item>
<item position="76">
 Андан соң куруп кал сен, куруп кал!
</item>
<item position="76">
 Пенде өзүн кароосуз, таштап салынган деп ойлойбу?
</item>
<item position="76">
 Урук суусунун бир тамчысы эмес беле?!
</item>
<item position="76">
 Андан соң ал уйуган кан болгон жана аны тегиздеп жараткан.
</item>
<item position="76">
 Андан эркек, ургаачы кылып, жупту жараткан.
</item>
<item position="76">
 Бул эмне? (Аллах) өлүктөрдү кайра тирилте албайбы?!
</item>
<item position="76">
 Албетте, кылымда инсан болбогон убакыт да өткөн.
</item>
<item position="76">
 Биз адамды бир тамчы аралашма суйуктуктан жараттык. Аны сыноо үчүн Биз ага көрүү жана угуу жөндөмүн бердик.
</item>
<item position="76">
 Албетте биз аны, же момун, же каапыр абалда жолго салдык.
</item>
<item position="76">
 Биз каапырлар үчүн чынжырлар, кишендерди жана жалындуу От дайардап койгонбуз.
</item>
<item position="76">
 Жакшылар болсо чөйчөктөрдөн жыпар жыттуу «каафуур» аттуу суусундуктарды ичишет.
</item>
<item position="76">
 Аллахтын пенделери ал булакты каалаган жерден чыгарып алышып ичишет.
</item>
<item position="76">
 Алар убадаларын аткарышып, жамандыгы жайылган күндөн коркушат.
</item>
<item position="76">
 Алар өздөрү ачка болуп турса да жетимдер, туткундар жана жакырлар менен ырыскыларын бөлүшүшөт:
</item>
<item position="76">
 «Биз силерден ыраазылык да, сый да күтпөстөн Аллахтын ыраазычылыгы үчүн гана тойгузабыз,
</item>
<item position="76">
 Биз Эгебизден жана беттерди бырыштыруучу оор Күндөн коркобуз», – (дешет).
</item>
<item position="76">
 Аллах аларды ал Күндүн жамандыгынан сактап, анан аларды нурдуу жана кубанычтуу кылды.
</item>
<item position="76">
 Алардын сабырдуулугу үчүн Бейиш жана жибек менен сыйлады.
</item>
<item position="76">
 Алар Бейиште, орундуктарда жөлөнгөн абалда күндүн аптабын да, ызгаарды да көрүшпөйт.
</item>
<item position="76">
 Аларга көлөкө да жакын болуп, жемиштери ылдый салаңдап турат.
</item>
<item position="76">
 Аларга тамактар тунук күмүш чөйчөк-идиштер менен алып келинет.
</item>
<item position="76">
 Суусундуктар (болсо) күмүштөн айнектей жука чөйчөктөр менен керектүү өлчөмдө гана ичилет.
</item>
<item position="76">
 Аралашмасы «занжабил» аттуу суусундукту чөйчөктөрдөн (ичишет).
</item>
<item position="76">
 Жана ошол жерде агып турган «Салсабил» аттуу булактан суу ичишет.
</item>
<item position="76">
 Алардын айланасында түбөлүк жаш боз уландар кызмат кылышат. Силер аларды көргөн кезде чачып жиберилген бермет маржандарыбы деп ойлойсуңар.
</item>
<item position="76">
 Качан гана (Бейишке) карасаң түгөнгүс жакшылыктарды жана зор байлыкты көрөсүң.
</item>
<item position="76">
 Жука жана калың, жашыл жибек кийимдерди кийип жүрүшөт. Колдорунда – күмүштөн билериктер. Аллах аларды Бейиштин суусундуктарына кандырат.
</item>
<item position="76">
 Анткени бул силердин аракетиңер (Аллах тарабынан) кабыл болгондуктан жана Кудайдын мындай сыйына сооп иштериңерден улам татыктуу болдуңар.
</item>
<item position="76">
 Биз сага Куранды бөлүк-бөлүк кылып түшүрдүк.
</item>
<item position="76">
 Сен Эгеңдин буйруктарын сабырдуулук менен аткар. Алардын күнөөгө баткандарынын жана каапыр болгондорунун тилине кирбе!
</item>
<item position="77">
 Эртели-кеч Жаратканыңды даңкта!
</item>
<item position="77">
 Түндө болсо Ага сежде кылып, узак убакыт (Аны) аруулагын.
</item>
<item position="77">
 Албетте, алар (убактылуу) дүйнөнү сүйүшөт, оор Күндү болсо артына ташташат.
</item>
<item position="77">
 Биз аларды жаратканбыз, дене-бойун кубаттуу кылганбыз. Бирок Биз кааласак аларды өздөрүнө окшоштор менен алмаштырып койобуз.
</item>
<item position="77">
 Албетте, бул сүрө – силерге насаат! Эгер ким кааласа, Аллахтын жолуна түшсүн.
</item>
<item position="77">
 Бирок Аллах кааламайынча, силер каалай албайсыңар. Аллах – баарын билип туруучу улуу Даанышман!
</item>
<item position="77">
 Ал Өзү кимди кааласа Өзүнүн мээримине киргизет, ал эми заалымдарга жан чыдагыс жаза камдап койгон.
</item>
<item position="77">
 Удаа-удаа жиберилген шамалдарга ант!
</item>
<item position="77">
 Катуу бороондорго ант!
</item>
<item position="77">
 Чар тарапка жайылтуучуларга ант!
</item>
<item position="77">
 Даана ажыратып берүүчүлөргө ант!
</item>
<item position="77">
 Эскертмени алып келүүчүлөргө ант!
</item>
<item position="77">
 Себеп менен коркутуп эскертүүнү.
</item>
<item position="77">
 Силерге убада кылынган нерселер жакында сөзсүз болот:
</item>
<item position="77">
 Жылдыздар караңгылап өчкөн кезде;
</item>
<item position="77">
 Асман жарылган кезде;
</item>
<item position="77">
 Тоолор чаң-тозоңго айланган кезде;
</item>
<item position="77">
 Пайгамбарларга мөөнөт так белгиленген кезде.
</item>
<item position="77">
 Анда (дагы) качанга чейин узартылмак?!
</item>
<item position="77">
 Ажырап-бөлүнүү күнүнө чейин.
</item>
<item position="77">
 Сен бөлүнүү күнү эмне экенин билесиңби?
</item>
<item position="77">
 Жалган дегендерге – ал Күнү азап болсун!
</item>
<item position="77">
 Биз (силерден) мурункуларды да жок кылган эмес белек?!
</item>
<item position="77">
 Анан, алардан кийинкилерин да жок кылбадыкпы?
</item>
<item position="77">
 Биз күнөөкөрлөрдү мына ушундай кылабыз.
</item>
<item position="77">
 Жалган дегендерге – ал Күнү азап болсун!
</item>
<item position="77">
 Биз силерди көрүмсүз начар суудан жаратпадыкпы?!
</item>
<item position="77">
 Аны (сууну) Биз ишеничтүү орунга (жатынга) жайгаштырдык,
</item>
<item position="77">
 белгилүү бир убакытка чейин.
</item>
<item position="77">
 Биз мөөнөттү белгилейбиз жана Биз мөөнөт белгилөөчүлөрдүн эң кудуреттүүсүбүз.
</item>
<item position="77">
 Жалган дегендерге – ал Күндө азап болсун!
</item>
<item position="77">
 Биз Жерди топтоочу орун кылбадыкпы
</item>
<item position="77">
 Тирүүлөрдү жана өлүктөрдү.
</item>
<item position="77">
 Анын (үстүнө) Биз бийик тоолорду жайгаштырдык жана силерге таттуу сууну ичирдик.
</item>
<item position="77">
 Жалган дегендерге – ал Күндө азап болсун!
</item>
<item position="77">
 Өзүңөр жалган дегениңерге барып көргүлөчү!
</item>
<item position="77">
 үч бөлүк болуп түтүндөгөн көлөкөгө баргыла,
</item>
<item position="77">
 алар көлөкө да кылбайт жана (тозоктогу) жалындан да коргой албайт.
</item>
<item position="77">
 (Ал) үйдөй-үйдөй чоң учкундарды чачыратат,
</item>
<item position="77">
 сары түстүү төөлөр өңдүү.
</item>
<item position="78">
 Жалган дегендерге – ал Күндө азап болсун!
</item>
<item position="78">
 Алар ал Күндө ооз ачып сүйлөй албайт.
</item>
<item position="78">
 Аларга сүйлөөгө да уруксат берилбейт.
</item>
<item position="78">
 Жалган дегендерге – ал Күндө азап болсун!
</item>
<item position="78">
 Бул "бөлүнүү" күнү, Биз силерди жана силерден мурункуларды да топтодук.
</item>
<item position="78">
 Эгер силердин – айла-амалыңар болсо, анда Мага айлаңарды көрсөткүлө.
</item>
<item position="78">
 Жалган дегендерге – ал Күндө азап болсун!
</item>
<item position="78">
 Акыйкатта такыбалар көлөкөлөрдө жана булактарда болушат,
</item>
<item position="78">
 каалаган мөмө-жемиштердин арасында болушат,
</item>
<item position="78">
 кылган амалыңар үчүн. Куттуу болсун, жегиле, ичкиле!
</item>
<item position="78">
 Биз жакшы иш жасагандарды мына ушинтип сыйлайбыз.
</item>
<item position="78">
 Жалган дегендерге – ал Күнү азап болсун!
</item>
<item position="78">
 Бир аз жеп, ичип пайдаланып тургула. Албетте, силер күнөөлүүсүңөр.
</item>
<item position="78">
 Жалган дегендерге – ал Күнү азап болсун!
</item>
<item position="78">
 Кудайга жүгүнгүлө, – деп айтылганда алар жүгүнө алышпайт.
</item>
<item position="78">
 Жалган дегендерге – ал Күндө азап болсун!
</item>
<item position="78">
 Алар андан соң башка дагы кайсы сөзгө ишенишет?!
</item>
<item position="78">
 Алар бири-биринен эмне жөнүндө сурашат?
</item>
<item position="78">
 Улуу кабар жөнүндө...
</item>
<item position="78">
 Алар ал тууралуу түрдүү талаш-тартышта.
</item>
<item position="78">
 Оо жок! Алар жакында билишет.
</item>
<item position="78">
 Дагы да бир ирет,жок! Алар жакында билишет!
</item>
<item position="78">
 Биз жерди төшөп койдук.
</item>
<item position="78">
 Тоолорду казык кылдык.
</item>
<item position="78">
 Силерди жуп кылып жараттык.
</item>
<item position="78">
 Уйкуңарды эс алуу үчүн жасадык.
</item>
<item position="78">
 Түндү жамынчы кылдык.
</item>
<item position="78">
 Тиричилик үчүн күндүздү жараттык.
</item>
<item position="78">
 Силердин үстүңөргө жети кабат бекем асманды куруп койдук.
</item>
<item position="78">
 Жаркыраган чырак жасадык.
</item>
<item position="78">
 Булуттардан нөшөрлөгөн жаан жаадырдык,
</item>
<item position="78">
 дан, өсүмдүктөрдү чыгаруубуз үчүн,
</item>
<item position="78">
 чырмалышкан дарактарды да (өстүрүү үчүн).
</item>
<item position="78">
 Акыйкатта ажыратуучу күн белгиленген убакыт эле.
</item>
<item position="78">
 Сурнай тартылган күнү силер топ-топ болуп келесиңер.
</item>
<item position="78">
 Ошондо (асман) ачылып, каалгаларга айланат.
</item>
<item position="78">
 Тоолор ордунан жылдырылып закым болот.
</item>
<item position="78">
 Акыйкатта тозок көз тутуучу болот.
</item>
<item position="78">
 (Ал) чектен ашкандар үчүн бара турган жай.
</item>
<item position="78">
 Алар анда түбөлүккө калышат.
</item>
<item position="78">
 Алар анда салкынды да, эч кандай суусундук да тата алышпайт,
</item>
<item position="78">
 кайнаган ысык суу менен ириңден башка.
</item>
<item position="78">
 (Бул алар үчүн) татыктуу жаза.
</item>
<item position="78">
 Акыйкатта алар эсеп-кысапты күтүшкөн эмес эле.
</item>
<item position="78">
 Биздин айаттарыбызды чындап жалганга чыгарышкан.
</item>
<item position="78">
 Биз баарысын эсептеп, жазып койгонбуз.
</item>
<item position="79">
 Таткыла! Биз силерге тозоктогу азапты улам күчөтө беребиз.
</item>
<item position="79">
 Албетте, такыбалар үчүн ийгилик орун,
</item>
<item position="79">
 Бак-дарактар жана жүзүмзарлар,
</item>
<item position="79">
 Бирдей курактагы үр кыздар,
</item>
<item position="79">
 Жана да толтура идиштер (бар).
</item>
<item position="79">
 Алар анда пайдасыз жана жалган сөздөрдү угушпайт.
</item>
<item position="79">
 Бул сенин Эгең тарабынан аларга берилген мол сыйлык.
</item>
<item position="79">
 Асман менен Жердин жана ал экөөсүнүн ортосундагылардын Эгеси,Мээримдүү. Ошондо алар Ага кайрылып сүйлөй алышпайт.
</item>
<item position="79">
 Ошол күндө Рух жана (башка) периштелер топ-тобу менен тизилип турушат жана Мээримдүү тарабынан уруксат берилген гана сүйлөй алат, ошондо да чындыкты гана айта алат.
</item>
<item position="79">
 Бул – чындык Күн. Ким кааласа, Эгесине, бара турган ордуна кайтат.
</item>
<item position="79">
 Акыйкатта Биз силерди жакында болуучу азаптар тууралуу эскерткенбиз! Ошол Күнү ар бир адам өз колу менен жасаганын көрөт. Ал эми каапыр: «Аттиң, топурак болуп кетсемчи!»- деп айтат.
</item>
<item position="79">
 (Каапырлардын жанын) катуу сууруп алуучуларга ант!
</item>
<item position="79">
 (Момундардын жанын) жумшак алуучуларга ант!
</item>
<item position="79">
 Буйрукту тез аткарууга (түшкөн периштелерге) ант!
</item>
<item position="79">
 (Момундардын жандарын бейишке) шашылыш алып баруучу (периштелерге) ант!
</item>
<item position="79">
 (Дүйнө иштерин ) теске салуучу (периштелерге) ант!
</item>
<item position="79">
 Тигил күнү силкинүүчү (жер) силкинет.
</item>
<item position="79">
 Аны эрчүүчү ээрчийт.
</item>
<item position="79">
 Жүрөктөр ошол күнү коркушат.
</item>
<item position="79">
 Көз караштары кейиштүү,
</item>
<item position="79">
 Изибизге кайтар бекенбиз?! – деп айтышат.
</item>
<item position="79">
 Сөөктөрүбүз сөпөт болуп кетсе делеби?!
</item>
<item position="79">
 Оо, андай болсо бул кайтуу зыйандуу го?! – дешкен.
</item>
<item position="79">
 Албетте, ал бир эле үн.
</item>
<item position="79">
 Ошол эле замат алар бозоргон жер бетинде (болуп калышат).
</item>
<item position="79">
 Сага Муса жөнүндө кабар жетти беле?
</item>
<item position="79">
 Ыйык "Туваа" өрөөнүндө ага Эгеси үн салды:
</item>
<item position="79">
 Фараонго жөнө! Албетте ал чектен ашты.
</item>
<item position="79">
 Анан да (ага): "Сага тазаланууңа үндөйүнбү?!"-деп айткын.
</item>
<item position="79">
 Сени Эгең тарапка багыттайын. Анан сен коркоорсуң.
</item>
<item position="79">
 Анан ага (пайгамбарлыктын) улуу белгисин көрсөттү.
</item>
<item position="79">
 Ошентип (Фараон Мусаны) жалганчы деп, (Аллахка) күнөөкөр болду.
</item>
<item position="79">
 Андан соң артына кетип, (бузуктук менен) жүрүш жасайт.
</item>
<item position="79">
 (Сыйкырчыларын) жыйнап, жар салды.
</item>
<item position="79">
 Анан айтты: "Мен силердин улук Эгеңермин".
</item>
<item position="79">
 Аллах аны "акыркы" жана "биринчи" (айткан сөзү үчүн) жазалады.
</item>
<item position="79">
 Албетте мында (Аллахдан) корккондого үлгү бар.
</item>
<item position="79">
 Силерди жаратуу кыйынбы, же куруп койгон асманбы?!
</item>
<item position="79">
 Анын шыбын бийик кылып, (кынтыксыз) тегиз кылды.
</item>
<item position="79">
 Анын түнүн караңгы кылып, жарыгын да чыгарды.
</item>
<item position="79">
 Тигинден кийин, анан жерди төшөдү.
</item>
<item position="79">
 Жерден суусун жана жайытын пайда кылды,
</item>
<item position="80">
 Тоолорду ага бекем орнотту,
</item>
<item position="80">
 Силер жана силердин малдарыңар пайдалансын үчүн.
</item>
<item position="80">
 Ошентип улук күн келгенде,
</item>
<item position="80">
 Ошол күнү инсан өткөн жүрүшүн (кылган амалдарын) эсине салат.
</item>
<item position="80">
 Көргөн адамга тозок оту ачык кылынат.
</item>
<item position="80">
 Ошондо каапыр инсан,
</item>
<item position="80">
 (Ал жалган) дүйнөнүн жашоосун тандаган эле.
</item>
<item position="80">
 (Анын) бара турган жери – албетте тозок оту.
</item>
<item position="80">
 Ал эми Эгесинин алдында туруудан коркуп, көңүлү каалаган нерселерден өзүн тыйган адам,
</item>
<item position="80">
 (Анын) бара турган жери – албетте Бейиш.
</item>
<item position="80">
 Сенден кыяматтын качан болушу жөнүндө сурашат.
</item>
<item position="80">
 Аны эстөө сенден оолак болгон нерсени
</item>
<item position="80">
 Сенин Эгеңдин өзүнө гана тиешелүү нерсе (башка эч ким билбейт).
</item>
<item position="80">
 Албетте, сен андан корккондорду гана эскертүүчүсүң.
</item>
<item position="80">
 Алар аны көргөн күнү кечке жуук, же эрте менен (бир аз) турган сыйактанышат.
</item>
<item position="80">
 Ал кабагын бүркөп ары бурулду,
</item>
<item position="80">
 Сокур киши келип калганы үчүн.
</item>
<item position="80">
 Ал мүмкүн (күнөөдөн) тазаланууну каалаганын сен кайдан билээр элең?
</item>
<item position="80">
 Анан ошол эскерме ага пайда берээр.
</item>
<item position="80">
 Ал эми (өз байлыгы менен маашырлана) текеберденген адам,
</item>
<item position="80">
 Сен ага (көңүл буруп) кабылдайсың.
</item>
<item position="80">
 (Анын) тазаланбоосу сага зыйаны жок.
</item>
<item position="80">
 Ал сага (чын ыклас менен) умтулуп келгенге
</item>
<item position="80">
 Ал (Аллахдан) коркуп турат.
</item>
<item position="80">
 А сен ага көңүл бурбай алаксыйсың.
</item>
<item position="80">
 О жок! Акыйкатта, ал эскертме.
</item>
<item position="80">
 Ким кааласа эстейт аны.
</item>
<item position="80">
 (Ал) ыйык барактарда,
</item>
<item position="80">
 Көтөрүлгөн жана таптаза
</item>
<item position="81">
 Элчи (периштелердин) колунда,
</item>
<item position="81">
 (Алар) ардактуу (жана) такыба.
</item>
<item position="81">
 Инсан каргышка калсын. Оо, каапырлыгы шумдуктай.
</item>
<item position="81">
 Ал (Аллах) аны кандай нерседен жаратты?
</item>
<item position="81">
 Аны тамчы уруктан жараткан, анан келбет берип, (дене мүчөлөрүн) ченеп койгон.
</item>
<item position="81">
 Анан анын (чыгуу) жолун жеңил кылган.
</item>
<item position="81">
 Анан аны өлтүрүп, мүрзөгө көмөт.
</item>
<item position="81">
 Андан соң Өзү каалаган учурда аны тирилтет.
</item>
<item position="81">
 Чынында, ал болсо Анын буйруган нерселерин аткарбады.
</item>
<item position="81">
 Инсан өзүнүн жеп жаткан тамагына карап көрсүнчү?!
</item>
<item position="81">
 Биз нөшөрлөгөн жаан куйабыз.
</item>
<item position="81">
 Анан жерди көптүрүп, жарабыз.
</item>
<item position="81">
 Анан анын үстүнө уруктарды өстүрөбүз,
</item>
<item position="81">
 жүзүмдөрдү жана жашылча жемиштерди
</item>
<item position="81">
 жана зайтун менен курма дарагын,
</item>
<item position="81">
 жыш бактарды,
</item>
<item position="81">
 жемиштерди жана жайыттарды,
</item>
<item position="81">
 Силер жана силердин малыңар пайдалансын үчүн.
</item>
<item position="81">
 Кулак жарган үнү угулуп, жаңырганда.
</item>
<item position="82">
 Мына ошол Күнү инсан өз бир тууганынан (таштап) качат.
</item>
<item position="82">
 Өз энесинен жана өз атасынан (качат).
</item>
<item position="82">
 Өзүнүн жарынан жана балдарынан (качат).
</item>
<item position="82">
 Бул күнү алардын ар биринин өз түйшүгү жетиштүү болот.
</item>
<item position="82">
 Ал Күнү жүздөр албырып тамылжыйт,
</item>
<item position="82">
 күлө багып, кубанышкан.
</item>
<item position="82">
 Ошол күнү бир жүздөрдү чаң баскан.
</item>
<item position="82">
 (Түнөрүп) оройт аны караңгылык.
</item>
<item position="82">
 Алар бузуку - каапырлар.
</item>
<item position="82">
 Күн (өчүп), караңгылаганда,
</item>
<item position="82">
 Жылдыздар төгүлгөн кезде,
</item>
<item position="82">
 Тоолор сүрүлүп тозуганда,
</item>
<item position="82">
 Он айлык баласын курсагында көтөргөн төөлөр кароосуз калганда,
</item>
<item position="82">
 Жырткычтар топтолуп жыйылганда,
</item>
<item position="82">
 Деңиздер от болуп жагылганда,
</item>
<item position="82">
 Жандар денелерге кошулганда,
</item>
<item position="82">
 Тирүүлөй көмүлгөн кыздар суралганда:
</item>
<item position="82">
 Кайсы күнөөсү үчүн өлтүрүлгөн?
</item>
<item position="82">
 (Амалдар жазылган) барактар ачылып койулганда,
</item>
<item position="82">
 Асман чечилип, сыйрылганда,
</item>
<item position="82">
 Тозок катуу кызытылганда,
</item>
<item position="82">
 Бейиш жакындатылганда,
</item>
<item position="82">
 (Мына ошондо) ар бир жан өзү эмне алып келгенин (дайардаганын) анык билет.
</item>
<item position="82">
 Жок! Жылдыздарга ант!
</item>
<item position="82">
 Жашынма жылдызга,
</item>
<item position="82">
 Караңгысы келип кеткен түнгө ант!
</item>
<item position="82">
 Агарып аткан таңга ант!
</item>
<item position="82">
 Бул чынында улук элчинин айткандары,
</item>
<item position="82">
 (Ал) арштын Ээсинин алдында күч-кубаттуу жана мартабалуу.
</item>
<item position="82">
 (Ал) баш ийилген ишенимдүү.
</item>
<item position="82">
 (Эй, инсандар!) Силердин жаныңардагы жинди эмес:
</item>
<item position="82">
 Ал аны (Жебрейилди) асмандын ачык мейкиндигинде көргөн эле.
</item>
<item position="82">
 Ал кайыпка (Аллахдан келген кабарларды таратууда) ичи тардык кылбайт.
</item>
<item position="82">
 Жана да, бул куулган шайтандын сөзү эмес.
</item>
<item position="82">
 Силер кайда баратасыңар?
</item>
<item position="82">
 Акыйкатта, (Куран) бул бүт ааламдар үчүн эскертме.
</item>
<item position="83">
 Силерден туура жол менен жүрүүнү каалагандар үчүн.
</item>
<item position="83">
 Бирок силер ааламдардын Эгеси, Аллах кааламайынча эч нерсени каалай албайсыңар.
</item>
<item position="83">
 Асман жарылганда,
</item>
<item position="83">
 жылдыздар чачылганда,
</item>
<item position="83">
 деңиздер кошулганда,
</item>
<item position="83">
 мүрзөлөр ачылганда,
</item>
<item position="83">
 Ошондо (ар бир) жан өзүнүн мурда эмнелерди кылгандыгын, эмнелерди (кылбай) калтырганын ачык көрөт.
</item>
<item position="83">
 Эй инсан! Сени өзүңдүн Жомарт Эгеңе эмне түрткү болуп, азгырды?
</item>
<item position="83">
 Ал сени жаратып, анан сага келбет берип, тегиздеди эле.
</item>
<item position="83">
 Ал сени өзү каалагандай келбетте курады.
</item>
<item position="83">
 Жок! Балким силер Кыяматты «Жалган»- дейсиңер.
</item>
<item position="83">
 Силердин үстүңөрдө көз салып карап туруучулар бар.
</item>
<item position="83">
 (Алар) ардактуу жазуучулар.
</item>
<item position="83">
 Алар эмне кылганыңарды билип турушат.
</item>
<item position="83">
 Акыйкатта, такыбалар Бейиште болушат.
</item>
<item position="83">
 Күнөөкөрлөр тозок отунда болушат.
</item>
<item position="83">
 Ал күнү алар отто күйүшөт.
</item>
<item position="83">
 Андан алар кутула да алышпайт.
</item>
<item position="83">
 Кыямат күндүн кандай экенин сага ким билдирмек эле?!
</item>
<item position="83">
 Жана да, (кайталайм) Кыямат Күндүн кандай экенин ким билдирмек эле?!
</item>
<item position="83">
 Тигил күнү бирөө бирөөнүн нерсесине ээ болбойт. Ал Күнү бардык иштер Аллахка таандык.
</item>
<item position="83">
 Таразадан алдагандарга азап!
</item>
<item position="83">
 Алар адамдардан өлчөп алышканда - толук алышат да,
</item>
<item position="83">
 Башкаларга таразалап, өлчөп беришсе кемитип беришет.
</item>
<item position="83">
 Алар тирилүүлөрүн анык экенин байкап билишпейби?!
</item>
<item position="84">
 Улуу күндө
</item>
<item position="84">
 Дал ошол Күнү адамдар ааламдардын Эгесине туруп келишет.
</item>
<item position="84">
 Жок! Ыплас-бузукулардын китеби «Сижжинде» (жазылып коюлган).
</item>
<item position="84">
 Сен «Сижжин» эмне экенин билесиңби?
</item>
<item position="84">
 Мөөрдөлгөн китеп.
</item>
<item position="84">
 «Ошол күн жалган» – дегендерге азап.
</item>
<item position="84">
 Алар Кыйамат күндү жалган дешет эле.
</item>
<item position="84">
 Чектен ашкан күнөөкөр гана аны жалган дейт.
</item>
<item position="84">
 Биздин айаттарыбыз аларга окулса, алар: «Мунун баары мурункулардын уламыш-жомогу» – дешет.
</item>
<item position="84">
 Жок-жок! Жасаган иштери себептүү алардын жүрөктөрүн кара так каптап калган.
</item>
<item position="84">
 Акыйкатта ошол Күнү алар өз Эгесинен тосулуп калат.
</item>
<item position="84">
 Андан ары алар алоолонгон отко киришет.
</item>
<item position="84">
 Анан аларга: «Мына ушулар, силер жалганга чыгарган нерсеңер»-,-делинет.
</item>
<item position="84">
 Акыйкатта такыбалардын китеби «Иллиййинде» сакталат.
</item>
<item position="84">
 Сен «Иллиййин» эмне экенин билесиңби?
</item>
<item position="84">
 Мөөрдөлгөн китеп.
</item>
<item position="84">
 Алар үчүн Аллахка жакын (периштелер) күбөлүк беришет.
</item>
<item position="84">
 Акыйкатта такыбалар Бейиште болот.
</item>
<item position="84">
 Бийк орундуктарда көз салып турушат.
</item>
<item position="84">
 Сен алардын жүзүнөн Бейиш жыргалын байкайсың.
</item>
<item position="84">
 Аларга мөөр басылган суусундук берилет.
</item>
<item position="84">
 Анын бүтүшү жыпар жыттуу.
</item>
<item position="85">
 Анын ширеси «Тасним».
</item>
<item position="85">
 Аллахка жакындар гана мөлтүр булактан ичишет.
</item>
<item position="85">
 Күнөөкөрлөр момундардын үстүнөн (шылдыңдап) күлүшчү.
</item>
<item position="85">
 (момундар) алардын жанынан өтүп баратканда алар (шылдыңдап) бири-бирине көз ымдашчу эле.
</item>
<item position="85">
 А качан өз кишилерине кайтып барганда (өз кылыктарына) маашырлана кайтычу.
</item>
<item position="85">
 Аларды көргөн кездеринде: «Аныгында булар-адашкандар» ,-дешчү эле.
</item>
<item position="85">
 Бирок бул күнөөкөрлөр(момундарга) көзөмөлчү кылып жөнөтүлгөн эмес.
</item>
<item position="85">
 Ал Күндө момундар капырлардын үстүнөн шылдыңдап күлөт.
</item>
<item position="85">
 (Бейиште) бийик мамыктардын үстүндө көз чаптырышат.
</item>
<item position="85">
 Каапырлар өз кылгандары үчүн сооп алмак беле?!
</item>
<item position="85">
 Асман жарылганда,
</item>
<item position="85">
 Эгесине кулак салып, акыйкатталганда,
</item>
<item position="85">
 Жер түздөлүп, созулганда,
</item>
<item position="85">
 Ал өз ичиндегилердин баарын сыртка чыгарып, бошонгондо,
</item>
<item position="85">
 Эгесине кулак салып, акыйкатталганда
</item>
<item position="85">
 Эй, инсан! Эгеңе умтул! Ошондо гана сен Ага жолугасың.
</item>
<item position="85">
 Анан кимдин китеби оң тарабынан берилсе,
</item>
<item position="86">
 Анда анын эсеп-кысабы да жеңил болот.
</item>
<item position="86">
 Ал жакындарына кубанган абалда кайтат.
</item>
<item position="86">
 Кимге эсеп-кысап китеби арт жагынан берилсе,
</item>
<item position="86">
 Ал өзүнө өлүм тилеп, жалдырайт.
</item>
<item position="86">
 Ошентип катуу күйгөн отко кирет.
</item>
<item position="86">
 (ал жалган дүйнөдө) жакындарынын арасында жыргап-куунап жүргөн эле.
</item>
<item position="86">
 Анткени ал эч качан (Бизге) кайтып келээрине ишенген эмес.
</item>
<item position="86">
 Оо, жок! Эгеси анын артынан көз салган.
</item>
<item position="86">
 Күн баткандагы көрүнгөн кызыл нурга ант!
</item>
<item position="86">
 Баарын өзүнө жыйып, каптап калган таңга ант!
</item>
<item position="86">
 Толуп турган айга ант!
</item>
<item position="86">
 Силер бардык баскычтар аркылуу өтөсүңөр
</item>
<item position="86">
 Деги аларга эмне болгон, ыйман келтиришпейт?!
</item>
<item position="86">
 Аларга Куран окулуп жаткан кезде сежде кылышпайт.
</item>
<item position="86">
 Балким алар (Куранды) жалганга чыгарышат.
</item>
<item position="86">
 Аллах болсо алардын дилиндеги жашырган нерселеринин баарын (жакшы) билет.
</item>
<item position="86">
 Аларга оорутуучу азап жөнүндө кабар бергин!
</item>
<item position="86">
 Аллахка ишенгендерге жана жакшы амалдарды кылгандарга үзүлбөгөн сыйлык (бар).
</item>
<item position="86">
 Жылдыздуу асманга ант!
</item>
<item position="87">
 Убада кылынган Кыйамат күнүнө ант!
</item>
<item position="87">
 Күбө болуучу жана күбөлөнгөнгө ант!
</item>
<item position="87">
 Чуңкур ээлерине өлүм болсун!
</item>
<item position="87">
 (Ал) отундуу от.
</item>
<item position="87">
 Алар (капырлар) отту айланта (тегерете) олтурушкан эле.
</item>
<item position="87">
 Алар момундарды эмне кылып (отто кыйнап) жаткандарына күбө болуп (турушкан).
</item>
<item position="87">
 Мактоого татыктуу, Ызааттуу Аллахка ыйман келтиргени үчүн эле аларды (Капырлар) азаптап жатышкан.
</item>
<item position="87">
 Асман жердин мүлкү Ал үчүн, Аллах өзү бардык нерсеге күбө.
</item>
<item position="87">
 Анткени Аллахка ишенген момун эркек жана момун айалдарды азаптап жаткандар кийин тообо келтиришпесе алар үчүн тозок азабы бар, ал куйкалоочу азап.
</item>
<item position="87">
 Аллахка ишенип жакшылык иштерди кылгандарга сыйлык катары алдынан дарыйалар агып турган Бейиш бактары берилет. Ал өзү чоң сыйлык!
</item>
<item position="87">
 Акыйкатта Эгеңдин азапка салуусу айабай катуу.
</item>
<item position="87">
 Ырасында Ал башшында жаратат жана кайра тирилтет.
</item>
<item position="87">
 Ал кечиримдүү жана сүйүүчү.
</item>
<item position="87">
 Ал улуу арштын Ээси,
</item>
<item position="87">
 Өз каалаганын жасоочу.
</item>
<item position="87">
 Сага аскерлери жөнүндө кабар келдиби?
</item>
<item position="87">
 Фараондун жана Самуд коомунун,
</item>
<item position="87">
 каапырлардын баары жалган деп четке кагат.
</item>
<item position="87">
 Аллах аларды арка тарабынан курчоочу.
</item>
<item position="87">
 Балким ал Ыйык Куран!
</item>
<item position="87">
 (Ал) сакталган тактайда.
</item>
<item position="87">
 Асманга жана анда жылган таңкы жылдызга ант!
</item>
<item position="87">
 Бул жарык жылдызды сен кайдан билесиң?!
</item>
<item position="87">
 Ал балбылдаган жарык жылдыз.
</item>
<item position="87">
 Жанында (жазып туруучу) көзөмөлдөөчү болбогон бир да жан жок.
</item>
<item position="87">
 Инсан өзүнүн эмнеден жаралганына карап көрсүнчү!
</item>
<item position="88">
 Ал атырылган суудан жаратылган.
</item>
<item position="88">
 Бел жана көкүрөк арасынан чыккан.
</item>
<item position="88">
 Акыйкатта Ал аны өзүнө кайтарып тирилтүүгө кудуреттүү.
</item>
<item position="88">
 Бардык сырлар ачылып сыналган күнү.
</item>
<item position="88">
 Анда күч-кубат да, жардамчы да болбой калганда!
</item>
<item position="88">
 Жаан төккөн асманга ант!
</item>
<item position="88">
 Көөп-жарылган жерге ант!
</item>
<item position="88">
 Акыйкатта, бул ажыратуучу сөз.
</item>
<item position="88">
 Ал эч кандай азил сөз эмес!
</item>
<item position="88">
 Алар амалкөйлүк, куулук кылышат.
</item>
<item position="88">
 Мен да аларга амалкөйлүк көргөзөм.
</item>
<item position="88">
 Каапырларга бир аз мөөнөт бер.
</item>
<item position="88">
 Жогору даражалуу Эгеңдин атын аруула!
</item>
<item position="88">
 Ал баарын жараткан жана тең кылган.
</item>
<item position="88">
 Ал баарын өлчөп жана багыттап койгон.
</item>
<item position="88">
 Жана да Ал жайыт чөптөрүн өстүргөн.
</item>
<item position="88">
 Андан соң Ал аны карарган куурайга айландырат.
</item>
<item position="88">
 Биз сени окутабыз, анан сен такыр унутпайсың, –
</item>
<item position="88">
 Бирок, Аллах каалагандардан башкаларын. Албетте, Ал ачыкты да, жашыруунду да билип турат.
</item>
<item position="88">
 Биз сага жеңилдикти оңой кылабыз.
</item>
<item position="88">
 Эгер эскертүү пайдалуу болсо анда эскерткин.
</item>
<item position="88">
 Ким корккон болсо ал насаат-сабак ала берет.
</item>
<item position="88">
 Ал эми эскертүүдөн бактысыз гана баш тартат.
</item>
<item position="88">
 Ал Акыреттеги алоолонгон чоң отто күйөт.
</item>
<item position="88">
 Ал анда өлүп да калбайт, (же) тирүү жашап да калбайт.
</item>
<item position="88">
 Ким тазаланса, ал ийгиликке жеткени.
</item>
<item position="88">
 Эгесинин атын эстеп анан намаз окуса.
</item>
<item position="88">
 Жок, кантсе да силер бул дүйнөнүн жашоосун артык көрөсүңөр.
</item>
<item position="88">
 Бирок Акырет жашоосу эң жакшы жана түбөлүктүү.
</item>
<item position="88">
 Акыйкатта, бул мурунку барактарда да бар.
</item>
<item position="89">
 Ибрахим менен Мусанын барактарында.
</item>
<item position="89">
 Сага каптап калуучу жөнүндө кабар келдиби?
</item>
<item position="89">
 Ал күнү кор болгон жүздөр (болот).
</item>
<item position="89">
 Чарчап-чалыккан,
</item>
<item position="89">
 ысык отто азапталган.
</item>
<item position="89">
 Алардын ичкендери кайнак булак,
</item>
<item position="89">
 Жегендери жалаң гана тикенектүү, ачуу тамак.
</item>
<item position="89">
 (Албетте) Алар кубат да бере албайт, ачкачылыктан да куткара албайт.
</item>
<item position="89">
 Ал күнү албырган да жүздөр бар.
</item>
<item position="89">
 өз иш-аракетине ыраазы болот.
</item>
<item position="89">
 (алар) бийик Бейиште.
</item>
<item position="89">
 Сен анда пайдасыз сөз эч укпайсың,
</item>
<item position="89">
 Анда мөлтүр булак агып турат.
</item>
<item position="89">
 Анда бийик орундуктар,
</item>
<item position="89">
 чөйчөктөр койулган,
</item>
<item position="89">
 жаздыктар тизилген,
</item>
<item position="89">
 кооз килемдер төшөлгөн.
</item>
<item position="89">
 Ырас эле алар төөнүн кандай жаратылганын карашпайбы?!
</item>
<item position="89">
 Асмандын кандай көтөрүлүп турганын,
</item>
<item position="89">
 тоолордун кандай кадалып койулганын,
</item>
<item position="90">
 Жердин кандай төшөлгөнүн,
</item>
<item position="90">
 Эскерткин! Анткени сен тек гана эскертүүчүсүң.
</item>
<item position="90">
 Сен аларга үстөмдүк кылуучу эмессиң.
</item>
<item position="90">
 Ал эми ким баш тартса жана каапыр болсо,
</item>
<item position="90">
 Аллах аны зор азап менен азаптайт.
</item>
<item position="90">
 Албетте алар Бизге (Мага) кайтып келишет.
</item>
<item position="90">
 Андан соң алардан эсеп алуу Бизге гана таандык.
</item>
<item position="90">
 Таңга ант!
</item>
<item position="90">
 Он түнгө ант!
</item>
<item position="90">
 Жуп менен такка ант!
</item>
<item position="90">
 Жана да өтүп жаткан түнгө ант!
</item>
<item position="90">
 Чын эле ушул айтылган анттар акыл ээлерине жетишсизби?!
</item>
<item position="90">
 Ырас эле Сенин Эгең Аад коомун эмне кылганын көрбөйсүңбү?!
</item>
<item position="90">
 Бекем түркүктүү Ирам шаарын,
</item>
<item position="90">
 Андай (шаар) эч бир элде курулган эмес эле.
</item>
<item position="91">
 Таштарды оюп кесип, бир өрөөнгө (турак жай салган) жайгашкан Самуд элин,
</item>
<item position="91">
 жана көп казык ээси болгон Фараонду,
</item>
<item position="91">
 Алар өз шаарларында чектен ашкан эле.
</item>
<item position="91">
 Шаарларында бузукулукту өтө көп кылышкан эле,
</item>
<item position="91">
 Ошондо сенин Эгең аларга түрдүү азаптарды жаадырган.
</item>
<item position="91">
 Акыйкатта сенин Эгең көз салат.
</item>
<item position="91">
 Эгең Өз пендесин сынап, ага ийгилик-жакшылыктар бергенде, ал: "Эгем мени ардактап, сыйлады", – дейт.
</item>
<item position="91">
 А, аны сынап, ырыскысын өлчөп койсо, ал: "Эгем мени кордоду", – дейт.
</item>
<item position="91">
 Оо, жок! Балким силер өзүңөр жетимге кам көрбөй жатасыңар,
</item>
<item position="91">
 жардыларга даам берүүгө үгүттөбөйсүңөр.
</item>
<item position="91">
 мураска калган мүлктөрдү сугунуп жеп-жалап жатасыңар.
</item>
<item position="91">
 байлыкты абдан эле жакшы көрөсүңөр.
</item>
<item position="91">
 Оо, жок! (антпегиле!) Качан жер тегизделгенге чейин титиресе
</item>
<item position="91">
 ошондо сенин Эгең анан периштелер тобу менен катар-катар келишет.
</item>
<item position="91">
 Ал күнү тозок жакын алынып келинет да, ошондо инсан баарын эстейт. Бирок андан ага эмне пайда?!
</item>
<item position="91">
 Ошондо ал: "Жашоо-келечегимди мурунтан дайардасам кана (аттиң)" - дейт.
</item>
<item position="91">
 Ошол күнү Аллах жазалагандай эч ким жазалай албайт,
</item>
<item position="91">
 Ал кишендегендей эч ким кишендей албайт.
</item>
<item position="91">
 Эй, жай баракат тынчтанган жан!
</item>
<item position="91">
 Өз Эгеңдин алдына (Ал сенден) ыраазы болуучу жана (сен Андан) ыраазы болгон абалда кайтып баргын.
</item>
<item position="91">
 Менин (сүйүктүү) пенделеримдин арасына кирип (кошулуп),
</item>
<item position="92">
 Бейишиме киргин!
</item>
<item position="92">
 Ушул шаар менен ант!
</item>
<item position="92">
 Сага бул шаарда тыйуу жок.
</item>
<item position="92">
 Атага жана урпактарына ант!
</item>
<item position="92">
 Биз инсанды түйшүккө жараттык.
</item>
<item position="92">
 Инсан – эч ким аны жеңе албайт деп ойлойбу?
</item>
<item position="92">
 Ал: "Мен эсепсиз көп байлыктарды короттум", – дейт.
</item>
<item position="92">
 Ырас эле, ал пенде өзүн эч ким көргөн жок деп ойлойбу?
</item>
<item position="92">
 Биз ага (пендеге) эки көз жаратып бербедик беле?!
</item>
<item position="92">
 жана да тили менен эки эриндеринчи?
</item>
<item position="92">
 жана аны эки жолго багыт алдырдык.
</item>
<item position="93">
 Ал ашуудан өтпөй койду.
</item>
<item position="93">
 Сен "Ашуу" эмне экенин билесиңби?
</item>
<item position="93">
 Ал ашуу дегени кулду азаттыкка чыгаруу,
</item>
<item position="93">
 же ачкачылык күндөрдө тамак берүү,
</item>
<item position="93">
 өз туугандарынан болгон жетимдерге,
</item>
<item position="93">
 же бир чаңга булганган кедейге.
</item>
<item position="93">
 Андан соң ал ыйман келтирген, сабырдуулукка үндөгөн жана ырайымдуулукка чакыргандардын арасында болот.
</item>
<item position="93">
 Мына ушулар (жогоруда сыпатталган момундар) оң тараптын ээлери!
</item>
<item position="94">
 Ал эми биздин айаттарыбызга ишенбегендер, алар - сол тарап ээлери.
</item>
<item position="94">
 Алардын үстүндө каптаган тозок оту.
</item>
<item position="94">
 Күн жана анын жарыгына ант,
</item>
<item position="94">
 жана анын (Күндүн) артынан ээрчиген Айга ант,
</item>
<item position="94">
 жарыгын жайылткан күндүзгө ант!
</item>
<item position="94">
 Күндүздү каптап, жаап калган түнгө ант!
</item>
<item position="94">
 Асман жана аны Жаратканга ант!
</item>
<item position="94">
 Жер жана аны төшөөчүгө ант!
</item>
<item position="95">
 Напсыга жана аны жайгаштырганга ант!
</item>
<item position="95">
 Напсыга бузулууну да, такыба болууну да илхам салды.
</item>
<item position="95">
 Кимде-ким аны тазаласа, ал ийгилике жетишет.
</item>
<item position="95">
 А кимде-ким аны адаштырса, зыйан тартат.
</item>
<item position="95">
 Самуд жолдон адашып, жалганга чыгарышты,
</item>
<item position="95">
 (Алардын ичинен) бир бактысызы суурулуп чыккан кезде,
</item>
<item position="95">
 Ошондо Аллахтын элчиси тигилерге: "Аллахтын төөсүнө жана анын суу ичүүсүнө (тийбегиле)!" - деди.
</item>
<item position="95">
 Ошондо (алар) аны жалганчы дешип, төөнү сойуп салышты эле, алардын күнөөлөрүнө жараша, тигилердин Эгеси (азапты) үстөк-босток кылып, аны теңеди.
</item>
<item position="95">
 Ал тигинин акыбетинен коркпойт.
</item>
<item position="95">
 Каптап келген караңгы түнгө ант!
</item>
<item position="95">
 Жана жаркыраган күндүзгө ант!
</item>
<item position="95">
 Жана да эркек менен айалды Жаратуучуга ант!
</item>
<item position="95">
 Албетте, силердин аракетиңер ар башкача.
</item>
<item position="95">
 Алсак, кимде-ким берешендик кылса жана такыба болсо,
</item>
<item position="95">
 Жана да (ал) Бейишти чын деп билсе,
</item>
<item position="95">
 Биз анын жолун жеңил кылабыз.
</item>
<item position="95">
 А кимде-ким сараңданса жана текеберденсе,
</item>
<item position="95">
 Бейишти жалган десе,
</item>
<item position="95">
 Анда Биз анын жолун кыйынчылыкка бурабыз.
</item>
<item position="96">
 Жана ал тозокко ташталганда, аны мал-мүлкү куткара албайт.
</item>
<item position="96">
 Туура жолго багыттоо Бизге гана таандык.
</item>
<item position="96">
 Анткени Акырет жашоосу да, бул дүйнө жашоосу да Бизге гана тиешелүү.
</item>
<item position="96">
 Мына Мен силерди алоолонгон тозок (оту) менен коркутуп – эскертемин.
</item>
<item position="96">
 Ал жерге бактысыздар гана кирет.
</item>
<item position="97">
 Ал (чындыкты) жалганга чыгарып, жүз бурган эле.
</item>
<item position="97">
 Андан такыба гана оолак болот.
</item>
<item position="97">
 Ал мал-дүйнөсүн сарптап, тазаланат.
</item>
<item position="97">
 Ал эч бирөөгө сыйлык берүүгө милдеттүү эмес.
</item>
<item position="97">
 Тек гана (тиги өз байлыгынан) бийик даражалуу Эгесинин ыраазылыгын гана талап кылат.
</item>
<item position="97">
 Жакында ал ыраазы болот.
</item>
<item position="97">
 Шашке маалына ант!
</item>
<item position="97">
 Койуланган түнгө ант!
</item>
<item position="98">
 Сенин Эгең сени таштаган да, сага ачууланган да жок.
</item>
<item position="98">
 Анткени сага Акырет жашоосу дүйнө жашоосунан жакшыраак.
</item>
<item position="98">
 Эгең сага сен ыраазы болгонуңдай (жакшылыктарды) берет.
</item>
<item position="98">
 (Ал) сени жетим кезиңде таап, сага баш баанек жасабады беле?!
</item>
<item position="98">
 Жана да сени (Ал) адашкан абалда таап, туура жолго салбады беле?
</item>
<item position="98">
 (Ал) сени жакыр кезиңде таап, сени байытпады беле.
</item>
<item position="98">
 Демек, сен жетимге каарданба!
</item>
<item position="98">
 Ал эми тилемчиге орой мамиле кылба!
</item>
<item position="99">
 Жана да Эгеңдин жакшылыгын кабарла!
</item>
<item position="99">
 Биз сенин көкүрөгүңдү ачпадыкпы?
</item>
<item position="99">
 Жана сенин үстүңдөгү оор жүктү алып салбадыкпы?
</item>
<item position="99">
 Ошол жүк сенин жонуңду басып турган эле.
</item>
<item position="99">
 жана сенин атыңды көтөрбөдүкпү?
</item>
<item position="99">
 Акыйкатта, кыйынчылык артынан жеңилдик (келет).
</item>
<item position="99">
 Аныгында, кыйындыкты улай жеңилдик (келет).
</item>
<item position="99">
 Эгерде (намаздан) бошосоң, (дубага) кириш.
</item>
<item position="99">
 Жараткан Эгеңе жалбар!
</item>
<item position="99">
 Анжир менен зайтунга ант!
</item>
<item position="99">
 Сиинаа тоосуна ант!
</item>
<item position="100">
 Мына ушул бейпил шаарга ант!
</item>
<item position="100">
 Албетте, Биз инсанды эң мыкты - тегиз турпатта кылып жараттык.
</item>
<item position="100">
 Андан кийин Биз аны төмөнкүлөрдүн эң төмөнүнө кайтардык.
</item>
<item position="100">
 Бирок, ыйман келтирип Аллахка ишенген жана жакшылык иштерди кылгандар үчүн үзүлбөгөн сыйлык бар.
</item>
<item position="100">
 Мындан соң сени кыйаматты жалганга чыгарууга эмне түрткү болуп жатат.
</item>
<item position="100">
 Аллах өкүмдарлардын өкүмдары эмеспи?
</item>
<item position="100">
 Оку! Жараткан Эгеңдин аты менен,
</item>
<item position="100">
 Инсанды Ал уйуган кандан жараткан.
</item>
<item position="100">
 Оку! Сенин Эгең абдан айкөл – Ызааттуу.
</item>
<item position="100">
 Ал (инсанга) калем менен жазууну үйрөткөн.
</item>
<item position="100">
 (Ал) инсанга анын билбеген нерселерин үйрөткөн.
</item>
<item position="101">
 Оо, жок, аныгы – инсан катуу адашат, чектен ашат.
</item>
<item position="101">
 (Анын чектен ашышы) өзүнүн байыганын көргөн кезде (болот).
</item>
<item position="101">
 Акыйкатта, (эй, инсан) өз Эгеңе кайтып баруу (бар).
</item>
<item position="101">
 Көрбөйсүңбү?! Тыйуу салган кишини.
</item>
<item position="101">
 (Тыйды ал) намаз окуган пендени.
</item>
<item position="101">
 Көрдүңбү? Ал туура жолдо болуп атса,
</item>
<item position="101">
 Же (ал) такыбалыкка буйруп жатса.
</item>
<item position="101">
 Көрбөйсүңбү?! Тигил (тыйуу салуучу) жалганчы деп жатса, жана (ыймандан) баш тартып жатса.
</item>
<item position="102">
 Аллах көрүп турганын билбедиби?
</item>
<item position="102">
 Оо, жок! Ант болсун, ал эгерде токтолбосо биз аны көкүлүнөн апчып, сүйрөйбүз.
</item>
<item position="102">
 Жалганчы жана күнөөкөр көкүлдү.
</item>
<item position="103">
 Ошондо мейли ал өзүнүн тобун чакырсын.
</item>
<item position="103">
 Биз күч-кубаттуу, айбаттуу сакчыларды чакырабыз.
</item>
<item position="103">
 Жок! Ага мойун сунба! (Аллахка) сежде кылып, (Аллахка) жакында.
</item>
<item position="103">
 Акыйкатта, Биз аны ыйык түндө түшүрдүк.
</item>
<item position="103">
 Кадыр түндүн эмне экенин билесиңби?
</item>
<item position="103">
 Кадыр түн миң айдан да артыгыраак.
</item>
<item position="103">
 (Ал түндө) Аллахтын буйругун аткаруу үчүн периштелер жана Рух жер үстүнө түшүшөт.
</item>
<item position="103">
 Ал таң атканча тынчтык – амандык.
</item>
<item position="103">
 Китеп ээлеринен жана мушриктерден болгон ишенбөөчүлөр өздөрүнө ачык-айкын кабарлар келген кезге чейин, өз жаңылыштыктарынан ажырай алышпады.
</item>
<item position="104">
 Аллахдан келген элчи аларга таза кабарларды окуду (айтып берди).
</item>
<item position="104">
 Аларда туура өкүмдөр бар.
</item>
<item position="104">
 Китеп ээлеринен болгондор качан гана аларга ачык-айкын кабарлар келген кезге чейин (бир-биринен) ажырашкан жок;
</item>
<item position="104">
 Аларга чыныгы динди таза, бекем кармап, бир гана Аллахка сыйынууга жана намаз окуп, зекетти (тиешелүү) орундарга берүүгө буйрук кылынды. Мына ушул гана – акыйкат жолунда адамдардын тутунган дини.
</item>
<item position="104">
 Акыйкатта, Китеп ээлеринен жана мушриктерден чыккан ишенбөөчүлөр - алар Тозоктун алоолонгон отунда түбөлүккө болушат. Алар - адамдардын эң жаманы.
</item>
<item position="105">
 Акыйкатта, ыйман келтирип – Аллахка ишенгендер жана жакшылык иштерди кылгандар, алар – адамдардын эң жакшысы.
</item>
<item position="105">
 Аларга Жараткан тарабынан төмөн жактарында өзөн-дарыйалар агып турган бейиш бактары түбөлүккө сыйлык үчүн берилет. Аллах Таала аларга ыраазы болот жана алар да Аллахка ыраазы болушат. Бул өз Жаратканынан корккон такыбалар үчүн гана.
</item>
<item position="105">
 Жер силкинип титиреген кезде,
</item>
<item position="105">
 Жер өз ичине камтыган (дүнүйө-мүлк жана өлүктөрдү) сыртка чыгарып салган кезде,
</item>
<item position="106">
 «Буга эмне болду?» – деп инсан айткан кезде,
</item>
<item position="106">
 Дал ошол Күнү Жер (өзүнүн үстүндө эмне окуйалар болгонун) кабар берип сүйлөйт.
</item>
<item position="106">
 Анткени бул сенин Эгеңдин ага берген буйругу.
</item>
<item position="106">
 Мына ошол Күнү адамдар өздөрүнүн амалдары көргөзүлүп, топ-топ болуп чыга келишет.
</item>
<item position="106">
 Демек, кимде-ким кыпындай жакшы иш кылган болсо аны көрөт,
</item>
<item position="106">
 Кимде-ким кыпындай жаман иш кылган болсо аны да көрөт.
</item>
<item position="106">
 Дүбүрттүү күлүк аттарга ант!
</item>
<item position="107">
 (Туйактарынан) от чачыраган (күлүк) аттарга ант!
</item>
<item position="107">
 Таңда (казатка) чабуул койучу аттарга ант!
</item>
<item position="107">
 (Ошол күлүк аттар) чаңды обого уюлгутат.
</item>
<item position="108">
 Топту жарып ортого кирет.
</item>
<item position="108">
 Ырасында, инсан өз Эгесине капырлыгы (менен) чектен ашкан.
</item>
<item position="108">
 Буга ал өзү да күбө.
</item>
<item position="108">
 Акыйкатта инсандын ырахат-жыргалды жакшы көрүүсү өтө күчтүү.
</item>
<item position="108">
 Билишпейби?! Эгерде мүрзөлөрдүн ичиндегилер чыгарылса,
</item>
<item position="108">
 жана да жүрөктөрдөгү (катылган) нерселер ачылса,
</item>
<item position="109">
 аныгында алардын Эгеси ошол күнү тигилер жөнүндө толук кабардар.
</item>
<item position="110">
 Каккылоочу
</item>
<item position="110">
 Ал каттуу каккылоочу нерсе.
</item>
<item position="110">
 Ал "каккылоочу" эмне экенин кайдан билесиң?
</item>
<item position="110">
 Ал адамдар чачырап, башаламан болгон көпөлөктөр сымал боло турган күн.
</item>
<item position="110">
 Ошондой эле тоолор тозуган жүн сымал болот.
</item>
<item position="111">
 Демек, ошол күнү кимдин таразасы оор болсо,
</item>
<item position="111">
 анда ал ыраазы боло турган жашоодо (болот).
</item>
<item position="111">
 Ал эми кимдин таразасы жеңил болсо,
</item>
<item position="111">
 Котормосу жок
</item>
<item position="112">
 Анын эмне экенин кайдан билет элең?!
</item>
<item position="112">
 Ал ысык от!
</item>
<item position="112">
 Сыймыктануу силерди алаксытат,
</item>
<item position="112">
 Ажал жетип, мүрзөлөргө койулганча.
</item>
<item position="112">
 Оо, жок, (андай эмес), жакында билесиңер.
</item>
<item position="113">
 Оо, жок, андан соң (дагы кайталайм) жакында билесиңер.
</item>
<item position="113">
 Чынында, силер айкын билсеңер,
</item>
<item position="113">
 Албетте, сөзсүз тозокту көрөсүңөр.
</item>
<item position="113">
 Андан соң (дагы кайталайм) аны силер анык даана көрөсүңөр!
</item>
<item position="113">
 Мындан соң (силерге берилген жакшылыктардан) ошол күнү сөзсүз сураласыңар.
</item>
<item position="113">
 Асрга ант!
</item>
</root>